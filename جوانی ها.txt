جوانیها
بیژن الهی
تهران: بیدگل، چاپ چهارم 98.














یک








قصّه  1341

حوضی داشتم
با ماهیی قرمزی
در آبش.

خوش داشتم ببینم
ماهیی قرمزم فراز چنارها
پرواز کند.

به حوض نگاه کردم:
خالی بود.
فراز چنارها  کلاغی میپرید
و ماهیی قرمزم میان نوکش
تکان تکان میخورد.









پشک 42


با هر پشک
کسی ناگزیر
گرگ میشود.

و  گرگ که تنهاست
گوسفندی را باید بزند
تا خود
گوسفند شود.

و آنگاه
تنی از گوسفندان
و شاید همان که خورد
با اندوه میپذیرد که گرگ شدهست.








برف 43

تنها یکبار
میتوانست
در آغوشش کشند.
و میدانست ـــ آن گاه ـــ
چون بهمنی فرو میریزد
و میخاست
به آغوش من پناه آرد.

نامش برف بود
تنش برفی
قلبش از برف
و تپشش
صدای چکیده برف
بر بامهای کاهگلی...

و من او را
چون شاخهیی که به زیر بهمن شکسته باشد
دوست میداشتم.


ما و شما و شاخهها 42

ما در شما با هم به گفت و گو نشستهایم
شما که بارانی و آفتابی هستید
شما که خندیدید: آداب را به جای آوردید.
از تاریکیی اندیشه      تا سرانگشت شما
سر آسیمه تاختهایم
که انگشت شما
به پرندگان اشاره کند
که بر شاخهی خود ماندند
تشنه و خوب
بر شاخهی خود ماندند
به پرندگان که بهار و خزان
شاخه را خوش داشتند
پرندگان که بهار
بر شاخهی خود   شکوفهها بودند
پرندگان که خزان
بر شاخه   غروبی کردند.
ما در شما با هم به گفت و گو نشستهایم
و هر زمستان
به جای برف
در خونتان انتظار   کاشتهایم.
جدا از بیکرانی 43


ما چون دو قطرهی باران
یک صدا داریم
چون دو قطرهی باران
به سپیدی میانجامیم

تو بر دستهای من میریزی
و من از خود رها میشوم

جدا از بیکرانیی دریاها
و گذران جویبار
چون دو قطرهی باران
چشم به هم داریم
چون دو قطرهی باران
که به هم آغشته شدهند و یکی شدهند
چون دو قطرهی باران
بر دورترین برگ یک بید
چون دو قطرهی باران
که روزی میچکد  میپاشد
از خود هزار زوج میسازد
چون دو قطرهی باران
که فقط یک قلب دارند
تا یکدگر را یکسان دوست بدارند
چون دو قطرهی باران
که گنجشکها برچینند
و آفتاب
در یک هنگام
بخوشاند...














به کوچکیی گل یخ 43

باید گفت.
پشت این اشکها که میریزد
باید گفت
باید گفت.

خورشیدی سیاه
که میان شاخهها میدرخشد
نگاه تو را آزرده نمیکند.
از شیشهها  دانهیی  نور بچین
به این شاخهها بیآویز.
شاید با دیدگانم به موسم نارسیده بگویم
گل یخ   پیش از انتظارهای سپید
			    شکفت.

باید گفت.


بیا کلید این خزان پیش من است
من برف دارم و مرغابی
من اشک دارم و تو را دارم.
آفتاب بر بالین 43

تا دنبالهی قصّه را به خواب ببینیم
	   	          کتاب را ببندیم
		    شمع را کیش دهیم
		پلکها بر هم گستریم
تا گنجشکی سوزان  شاخههای خشک را تمام بسوزاند.

کنار هم
با پلکهای بسته
چار دیوار اتاق
خاب ما را 
کرانه نمیگسترد.
ما
در خابمان
از گل
از پنجره
از یک دانهی انار
از شمع
از چار دیوار اتاق
تصویر بی کرانی داریم.
در خابمان
حتا قلب هم
عشق ما را قاب نمیگیرد.
و گنجشکی سوزان
که از تارک شمع کیش دادیم
بیشترین دیوارها را
تواناست تا خاکستر سازد.

با پلکهای بسته
ما بر این عشق دو گانه
چنان شکیباییم
که درختها
آسمانها
فصلها و شببوها
و حوضهای پر ماهیی این دو عشق
یکدیگر را از جشمها بپوشانند
که ما دیگر به هم سلام نگوییم
خود  سلام  شویم.

			تا هنگامی
			که گنجشک سوزان شمع
			چندان اوج گیرد
			که بر تارک روز بنشیند.
نیآمده 43

من میدانم
که اندوه من برابر است
با اندوه سواری که صدای سم اسبش را
با صدای خرد شدن   آهسته خرد شدن برگها
اشتباه میکند
با شببویی
که تاریکیی خود را از دست میدهد
با نارنجی
که تنها بر میز است.

هوای سوختن دستهامان را
به ستارهها رساند
من میدانم.

درختان عَرعَر ما را چشم به راه گذاشتهاند
و چند سواری  که بنا بود از دوردست
خبری برای ما آرند.

من میدانم که غبار جادّه  شیشه را
می پوشاند
چنان که دیگر حتا از پس شیشه هم
نمیتوان تو را خوش داشت
نمیتوان تو را به شهری خاند
که در آستان بارانش  زخمهای جوانتر  خیال  خندیدن دارند.

این سواری که شتابناک گذراست
نه منم  نه چشم.
دستت را باز کن:
تا افق سپید بهاری از مژگان انسانی
تو را مینگرم تا کنارم بنشینی
تا دور از خیال چند سواری که شاید بازگشتشان به خنده نباشد
دور از این لبان قرینه   دور از هر رفت
بمانیم و ضامن نور باشیم
شب تابان را از باغ و بیابان به اتاق آوریم تا دوباره بیافروزیم
یخ را زیر نفس آب کنیم و ماهیان را دوباره زنده ببینیم
دشت را یکسره در باران رها کنیم و بخانیم.

تا افق سپید بهاری از مژگان انسانی
تو را مینگرم تا کنارم بنشینی
و دستهایت را در گیسوان من نهان سازی
چون نسیم  چون راز جهان.

بر آب 43

آدمهای بهاری.
چه میکنید با برگی که خزان دوست بدارد؟
چه میکنید با پروانهیی  که به آب افتد؟

از سر هر انگشت
پروانهیی پریدهست.
پروانهی کدام انگشت تشنه بود؟
پروانهی کدام انگشت به آب میمیرد؟

من بارها اندیشیدهام
من خزان و برف را پیاده پیمودهام
پیشانی بر پای بهار سودهام
که معیار شما نیست.
آدمهای بهاری.
برگ خشک		که از خود راندید
شاید عزیزترین برگ فصل باشد
بر این آب سپید
شاید آخرین امید پروانه باشد.










دو













باور کردم 43


پیش از صدای خروسان
باور کردم
که پلکهای تو
کتاب صبح را گشود.

از آفتابی که نیآمده بود
از اشک که باید دوباره ریخت
دهانت برای من خندههای گرمتر داشت.
و خروسان پیش از صدای خود دوباره به خاب شدند
از این که پذیرفتند  روزها دیگر با ماست
و این که تا روز مرگ بخشوده شدهند
تا پایانی که ما نیز با آن خاهیم بود.

باور کردم
سوگند به خابهای جوان    باور کردم
بیگناهیی پلکهای تو را
بیگناهیی برگها را
که در نور سپید شدند
سوگند به هرچه سپیدیست
_ _ 

تنها سرو خیانت کرد
که پذیرفتهی همهی فصلها بود.


















زادگاه 43


این همه راه     به سپیدی میرسید
اگر به تو پاسخ میدادند.

تو شهری را زادگاه خود دانستی
که از دلت بزرگتر بود
و تو را بیپاسخ گذاشت.

بلهای زنی به گل مینشیند
در شهری کوچکتر از دلها.
لبهای زنی به سپیدی میرسد
با گونههای سرد شهدای سال
با گونههای سرد من
که خورشید بیپاسخ روز بود.






حشرات 43


زمانی که آفتاب گورهای کوچک بسازد
زندگی از این دریچهی باز جاریست

تا آفتاب
حشرات را میشمارم
که تا دم مرگ
در فرود و پروازند

ما مژگان خیش را میبخشیم
ما این حشرات را
که آفتاب به فرود وامیدارد

زندگی از این دریچهی باز جاریست
زندگی از این دریچهی باز ما را بخشودهست
زمانی که آفتاب گورهای کوچک بسازد




بازگشت 43


زمانی بازخاهند گشت
که تو رفته باشی

گوزنها چه گفتهاند؟
سمهاشان را بر برف نخاهی شمرد
که از این همه خونهای ناشناس
قلیلتر است
خونهایی که در نسیم
دست تو را نیز آغشته است
گوزنها چه گفتهاند؟
نه.
تو هرگز نخاهی پذیرفت:
شکارچیان       رفته
بیرحمانه 	    شادی آوردهند
زمانی که تو هنوز در جنگلی
زمانی که تو میزایی و بر فراز خود
آسمان شسته را
آهستهتر از درد  به یاد میآری.

یادبود 43


این یادبود را
که هر دم در خون تو رشد میکند
چون کودکی سپید
خاهی زاد

در گرد زندهی پیوستگی
دور از این غروبها
که تو را تا مرز زایش به فریاد وامیدارد
نهال شادی
آنچنان خاهد افراشت
که پوشیده از شاخههای جوان اشک باشد

و تو خاهی توانست
دوستانه در برابر این کودک بنشینی
و سرگذشت خیش را
بر او بازگویی...



نمای بی آغوش 44


با تکیه بر این گونهها
که آتش را از یاد بردهاند،
ما به یاد میآریم
اینان دایگان ما بودند
و دستهامان را در هوای سوختن
به ستارهها بردند
ما به بوسهیی
بر این گونهها تکیه میکنیم
که در آستانهیی سوزان سرد شدند
و چکهی سپید را بر ستیغ سپید از دست دادند
آنجه که آفتاب یک نمای بی آغوش بود.

بر کبوتران سرد
بامهای شهر را پرواز دهید
تا عشق دوباره از سر گیرد.




نزول سپیدی 44


ستارهها   نردبام ما را سوزاندهاند
شاید اینک بام ما  پُر از ستاره باشد
از این که در آسمان تنها سیاهی میبینیم

انسانها گرد خانهی ما هستند
انسانها خانهی ما را تنگ کردهاند
ما هیاهوشان را از هر کجا میشنویم:
از درون و بیرون خود
از دورها و از نزدیکیها...
انسانها تا کوچههای دوردست خانهی ما را انباشتهند
شاید اینک بام پُر از ستارههایی باشد
که نردبام ما را سوزاندهند.







دانه دانه 44


بارانهای کوچک
آب رود
(فرورفت یا بخار شد؟)
رود    رود مهربان
پرندههای تشنه      اینجا    آنجا
و بارانهای کوچک 	اینک
دانه به دانه.
پیاده
از میان رودخانهی خشک...










فال قهوه 1 44


یک موش کوچک
یک موش زیبا
با چشمان روشن
در دست تو
به سوی قرمزیهای شیرین

(اندکی بعد
قلب نداری.)











فال قهوه 2 44


درخت بید 	در زندگی
رگهای سفید به جوبار سرخ
(و این سرخیی خون نیست)
سفر با کشتی
مردی    که طلوع میبیند
زنی       که غروب
از پشت به هم تکیه دادهاند
بین چهرههاشان دریاست
سفر با کشتی.










فال قهوه 3 44


زمانی
پیش از آن که فنجانها را
وارون کنند
آیندهها گشوده بود
و زندگی
در قالبی ماورای خود
شکل میگرفت.












با تو 43
به فریدون رهنما

با تو گناهی نمیدیدم.
قلب تو را با زغال نیمروز گداخته بودند
تا دیگر مهر نورزی.
بر در خانهات
نوشته بودند
		در این خانه
		مرگ میزید.
تو متروک افتاده بودی
و چونان تاریکروشن پگاه
مردد بودی	بیمناک.
با تو گناهی	  نمیدیدم.
قلب تو را
که با دریچهها به شهرهای بارور گشاده بود
با زغال نیمروز گداخته بودند
و اطمینان بزرگ تو بر این زغال نمیدمید
تا سوزش نیمروزیی آن آشکار شود.
شاخهها   میان بسترت
نارنج خون به بار آورد
که به هر دندان
طعم پاسخی را داشت
که به تو داده بودند
تو که بر کرانههای امیدت
پرسشی روستایی و روشن بودی.
قلب تو را با زغال نیمروز گداخته بودند
تا دیگر مهر نورزی.
اما اینان بی گناه بودند
چون فوجی از پرندگان برفی 
بر آسمان جهانی کوچک
که شیرخارهیی از برف ساخته باشد
از برف سپیدی که چون یک زندگی
چونان شیر مادرش دوست میدارد.
و تو قلب خود را که با هراس به آنان بخشیدی
از "او" نیز پوشیده داشتی.








تو را خاندهام 43
به بهمن فرسی

در وادیی ماهیان
(وادیی تاریکی
که نموری را در خود بیمعنا میسازد)
تو را خاندهام.
به این امید  که دست کم
یک ماهی
در لحظهی کوتاهی
که بر خاک کرانه میتپد
بشنود که چه میخانم.

ماهی ـــ با لاشهی سرختر از خونش ـــ
در لحظهیی که بر خاک است
معنای نم را با تو همزبان خاهد شد
و آهنگ درندهی آب را خاهد شنود:
صدای دنیایی را
که میتوانست در آن امید بدارد.



دستها 44


همهجا
دیده بودیم دستهای سپید را
دیده بودیم دست کوبهی در را
که مشتاق بوسه بود
دیده بودیم دستی را که ـــ نه از سرما ـــ
از سوزش نیمروز
خنکا را در جیبها بجوید
و دستی را که
ستون عتیقهی چانهیی باشد.

آری
ما دو با هم
در چشم گشودهی آهویی که
به صحرای نمک مردهست
آسمان را خاهیم یافت
بی هیچ زیوری.

اما در عصرهای بزرگ روشن
دژخیمان کوچک ما
از نهایت راستی
شاعر خاهند شد.




















ای بزرگترین 44


_ _
بیتردید   در پس  تیغهها
تجارتی رخ دادهست
که این چنین
کسی شمرده و آرام
زیر بیدهای دیوانه
نصیحتمان میکند.

نام تو را بر خون مینشانم و بر تابهای توفان
_ _
تا یکباره برویند
تا از درختان شعله
که ساقهاشان را از دست دادهاند
از جنگل کوتاهی
که با نام انسان
از او یاد میکنم.

من 	انسان	من.
دود همهی غروبهای آتی را
از دودکشهای این کارخانهی جنگلی
دیدم.

*
شب نزدیک میشود.
شبی که گریههای عاشق
بر دیوارها
به میعاد میروند.
میبینی میدانهایی را که باید گام بر آن نهیم؟
فردا
با هم
روبه رو خاهیم بود.

شب		اکنون
به میزهای وارون
نزدیک میشود.
چرا که در یک سحر
آنگاه که دود همهی غروبهای آتی را
از دودکهای این کارخانهی جنگلی
میدیدم
کشوهای فریاد را بیرون کشیدم
آنها درونشان
ساعتی شماطهدار  گذاشته بودند
تا ناصح همیشهی من باشد.
میبینی؟
میزهای وارون
با تهیگاه کشوهاشان
که بهتر تا
غلاف فریادهای ما باشد.
فریادهای ما
که بر خلاف کشوها
هیچ چیزی را
		جز خود
			به خود نمیگنجاند.

*
ما اکنون     دو عاشق سحری
(ای که دیوار سپید بهار
از ضربههای جمجمهات فرومیریزد.)
به جنگ برمیخیزیم.




غزل تپهها	غزل مهتاب 44
به م. عبیرینژاد (شمیم بهار؟)

آنگاه که فراز کوه پُرستاره میشد...

این خطوط دست تو
گلههایی بود که از چرا باز میگشت.
آنگاه که فراز کوه پرستاره میشد
و در خانههای تک افتاده
اندوه
آرزوی گردش بود.

زیر ماه
عشق بود که میگشت.
چراکه ما باز هم از دو سوی حادثهیی
به هم رسیده بودیم
از دو سوی حادثهیی که
منجر به قتل گلهیی شده بود
منجر به قطع یک دست.

آنگاه که رهزنان
بر شب پُرستارهی ما کمند میانداختند
آنگاه که کهشکشانی از الماس
بر شیشههای روشن ما فرود میآمد
بر تپههای مهتابگیر کاکوتی
از دوردست تا نزدیک
ما دوستار هم بودیم
میان خطوط دستی که سرنوشت ما بود
خطوط دستی که
بازگشت گلهها بود
خطوط دستی که قطع شده بود.

زیر ماه
عشق بود که میگشت.
زیر ماه
عشق بود که برمیگشت.















سه










شبانهی آفتابی 44

صیغهی آفتابیی وحدانیت را
میان ماهیان تنگ روان کردیم
که این چنین در آینهی رو در رو
بر تصویر خیش منطبقند.

چون تابستان
اندام بزرگوارت را
برای من میزایی.
تکخال و شیهه
تپشهای نوظهور من است.

شب غرابههای خالیی عطش.
شب شاهرگ و دو ریه
که به نام شببوهای مؤمن ثبت میشود.
ما دو     مکمل واقعیت این شب
که تنها از از آن ما    مبیّن ما دوست.
شبی که فلس میفشاند.
شبی که حیاطهای کوچک آفتابرو
بر آن گستردهست.
و بوتههایی را
از خورشید و باران بینیاز میدارد.

شفقی سرخ خاندمت
میان ختمی و خون
نیمی از تو
در تابستان جاریست.










مدیحهی شبانه (بهمن) 44

ناقوس خون تو میزد
یک دقیقه مانده به مهتاب
آن گاه که با منشور یخیی خابهای خود
ـــ که چهرههای مولاوار و رنگین کمال بال شاپرکان را در خود
آسیب نادیده میداشت ـــ
خونم را در قدحی تنگ خنک میکردم.
و که بود از آن باد
که یک دقیقه مانده به مهتاب
ستونهای جدا جدا را
بر پای هم قربانی میکرد؟

یک دقیقه مانده به مهتاب
تصویر تو را با چارچوب دروازهی قربانگاهم قاب گرفتم
و نگاهم چون دستی دراز شد.
مرا باز میآورند
از بنفش عطسهآور زنبقها
از سنتورهای جوباری
از روح تو  که زلزلهیی بود
تا بهمنی عظیم فروریزد
در جادههای زمستانیی سال هزار و سیصد و چند
از گامهای تو
که در قلب من ندا میداد
از چشم گربهام
که روز را به شب
از خط به دایره میبرد
از یک دریچهی روشن بر فراز سرماها
تا با کمال احترام
در نوروز نفسهایم
شقّه کنند.

یک دقیقه مانده به مهتاب
(مهتابی از گوشت جغدها
که در یخ فاسد نمیشد)
ناقوس خون تو میزد
از زیر ساعت مچیت
(در خندهی فراخ ارّه
که برای نمودن دندان بود)
ای الامان درختان.

















گلیلیی مهتاب 44

در پس هر مهتاب
جای خالیی پرندهییست.

2
ابلیسی تشنه
با دیدگان بومیی سبز
هزار بطریی خالی
و شبانها ـــ همگی ـــ غرقه به نهر گشتهاند.

3
گوسپندان را
رها کن ـــ ای چوپان ـــ
تا بامداد چرا کنند.
بیا.
به مهتاب دوشنبه
کسی را به نام خان
که پیرهنش سرخ باشد.
4
بامداد
خاب بویناک درختان را
(که چون هزار زخمهی بیمار
تکیه به سیمهای نور خاهد زد)
تعبیر نخاهد کرد.

5
اختران نمکسود: خالههای جوانم
(ای مهتاب.  ای ترانه مهتاب.)
ابلیسی تشنه
با دیدگان بومیی سبز
و شبانها ـــ همگی ـــ غرقه به نهر نهر گشتهاند.






شبانهی تهران 44

با تب خود: دستچینی از ردپای حشراتِ گمشدهی دیشب
فرشتگان باردار فرود آمدهاند.
این سرگیجهی فشفشههاست
ای بیدهای دیوانه.

تهران با جنگل هوشیار فواره در اقصای قرمز فریاد.
با تابستانها   بسترها: هزار بال زخم که با عطرِ آب میخزد.
صبر با دیدگانی از شطرنج  در آینهها که شهر را میپوشانند
پر  گرفتهست و خاب میبیند  تا من از تشنگیم
تاج بر فرق تو بگذارم.
این سرگیجهی فشفشههاست
ای بیدهای دیوانه.
فجرها همیشه فجرها دیر  خاهد شد.
سبدی در دست بشتابیم  تا از آنهمه چشم برداریم
آسمانهای تابناک را.


گلیلی در پردهی خون 44

1
شب که سروهای ناز  ماه را سوراخ کردهاند
دستی بریده  در اقصای شب
			بر سقف همهی گورها چراغ میآویزد.
پس بخان که خروسان تاج خیش را بر سرت گذاشتهاند
ای که قبلهنماها  مکان تو را در فریاد شرقیی من معلوم میدارند.

2
کجاست خورشید
	روح میلیونها خروس شهید
		که در دوران پیش از ساعت
			صبح را جار میزدند؟

3
زورقها  پلکهای شبانی را افراشتند و رفتند
که با شیههی خرمهرهها
			با یکصد و سی مرد زخمی چشم گشود
و خورشید را با چهرهی کامل آفتابگردانها سور زد.
یکصد و سی مرد زخمی  در فرسخها مهتاب برخاستند
		   قد در حدود بهار.
4
شب که سروهای ناز ماه را سوراخ کردهاند
(جنون سرزده   ای مهتاب. ای بزرگتر از شب.)
دیگر مردی نیست که با بستن چشمان خود از مه انتقام بگیرد.
فوارهها  غرور  زخمهای تو اند
ای که دست خونین با گلبرگهای داودی پاک کردهیی.
باران چندان کوچک است
			که بیانگاری دوستانه گریستهیی.

5
شب که گلّهی تیشهها را فرهاد میچراند
(با همیشهاش   که لحظههای پس از بارانهاست)
تنها یک کشتی در دورترین بندر دنیا سوت میکشد.



زمانی که هردوِ دلها میشکند 44
به فریدون رهنما
زمانی که دوستم مرا ترک گفت
به خورشید نگاه کردم
تا اشکهایم را خشک کند.
خورشید گفت:

		«جان خورشید.
		دلتنگ نباش.
		دوستت هرکجا برود
		من میبینمش
		او هم حتمن
		رو به من خاهد کرد
		تا اشکهایش را خشک کنم.
		جان خورشید.
		به من نگاه کن.
		فکر میکنی من اینمیان
		پیوند خوبی نیستم.»

*
من هر روز صبح  بیدار شدم
تا با خورشید حرف بزنم.
همان طور که خروسها با خورشید حرف میزنند.

من هر روز صبح بیدار شدم
تا خورشید خابهایم را تعبیر کند
خابهایی که سراسرشان
رشتهیی کابوس و تنهایی بود.

من هر روز صبح بیدار شدم
و خورشید هر روز صبح بیدار شد.
و تا مدرسه با من راه آمد.

*
زمانی که آنها دلم را شکستند
از اتاق بیرون دویدم
آمدم زیر خورشید
تا خونی را که بر پیرهنم ریخته بود
خشک کند.
و خورشید گفت:

		«جان خورشید.
		دلتنگ نباش.
		آنها هر کجا که بروند
		من میبینمشان.
		دستهای خونیشان را
		پیش من خاهند گذاشت
		تا خشک کنم.
		و این درست زمانی خاهد بود
		که مرا هم شکستهاند
		جان خورشید.
		دلتنگ نباش.
		من هم هر روز غروب
		برادر خونیی توام.
		ردّ مرا گرفتهیی
		تا آنها را پیدا کنی
		تا از آنها بپرسی
		تا از آنها بپرسی
		تا با چشمان صاف خود
		تا از آنها بپرسی.
		تو ردّ مرا گرفتهیی
		و آنها را
		در گوشهیی خاهی یافت
		که من هرروز غروب میکنم
		در گوشهیی که
		مرا هم شکستهاند.
		تو آنها را میان مورچهها خاهی یافت.
		و در درازیی راه
		در سراسر راه
		من اشکهای تو را
		خشک خاهم کرد.»





همچنان که بعد از ظهر میگذرد 44

کبوتری را که میکشند
چه خاموش   چه آرام پای درختان سماق میافتد.
پسرم.  نخاه دستی بزنیش.
پسرم. نه.  حتا نخاه
نازیش کنی.
شاید آنوقت  دو پلک
پس برود
و آسمان آشکار شود
و تو خاهی ترسید
از آسمان به این کوچکی که بی ابر است.
		اندوه بعد خاهد آمد پسرم.
		نخستین اندوه.

*
کبوتری را که میکشند
نه.
دیگر دشنامشان خاهم گفت.
من که در گوشههای خودم
خاموش نشستهام
ولی هنوز
آفتابی دارم.

و کبوترها
صخرهها را سفیدتر میکنند
از ای که میدانند من
دانهیی نیستم که برچینند
(نه دانهی گندم   نه دانهی تفنگ)
و این که میدانند من
بی آفتابشان نمیسازم
مرا، به پاگرد پلهها یتیم ساختهاند: بی آفتاب
زمانی که از کنار درختان سماق میگذشتهام
و عاشق خوشههای سماق بودهام.

*
همچنان که بعد از ظهر میگذرد
به آنها که
به شکار کبوتران چاهی میروند
میگویم:
		
		اندوه بعد خاهد آمد
		نخستین اندوه.

همچنان که بعد از ظهر میگذرد...












بنفش تند 45

پشت بلورهای زمستان پنهان مشو
(این چلچراغ یخ)
مخاه رنگین کمان پس از باران باشی.
بگذار تا با رنگهای تنت
		دوست بدارمت.

*
من آمدهام
تا به جای پنجههای مردهی پاییز
پنجههای زندهی تو را بپذیرم.
من آمدهام  تازهتر  از هر روز
تا تو را با پیشانیت بخاهم
که بلندتر از رگبار است.
میخاهم دوباره بیآغازم
این بهاری را که خاهی نخاهی
خون مرا در راهها میدواند
و به دلها میبرد.
این بهاری که
چه عاشقانه است.
و من در برابر همهی دستهایش که گشوده است
ناگزیر به پاسخم.


*
تو بهار همهی فصلهای من بودی
تو بهار همهی دفترچههایی که
چیزی درشان ننوشتم.
بگذار پاسخ دهم
همچنان که دوستانه میگریم.
هرچه بلور است به فصل پیش بسپاریم.
بگذار تا با رنگهای تنت
		دوست بدارمت:
عریان شو زیر آبشارهای خورشید
حتا انگشترت را
در صدای آنها پرتاب کن
که میخاهند به ما
چیزی را جز این که هست
بباورانند.
تو را با رنگ گلهای به
با رنگهای بلوط
تو را دوست خاهم داشت.


*
بنفش تند از آن زنبقهاست.










سه تار در هوای آزاد 43
به م. عبیرینژاد (شمیم بهار؟)

کنار دو شمشاد
کنار دو میخک
کنار آبگیر
کنار عشقی که نمیآرم
به او ابراز کنم
کنار او
منم.
با دستان گشوده
که خورشید گرم کرده است.

یک روز گرم
که چپق دروگران را
میافروزد
آمدهام
تا ادامه دهیم
فرسنگها فاصله را
که تلاشی به زنده ماندن   و زنبوران بیرمق
انباشتهست.
فاثلهیی تا بدانجا که دگر
این چهرهی گندمگون را
که از شرم پیش تو سرخ میشد
نبینی.

یک روز گرم
که چپق دروگران را
میافروزد
کنار تو
من نشستهام.
و در هوای آزاد
سهتار میزنند...





برای تو میخندم 44

اقاقیا    فرشتهی فقرا
شربت عصرانهی خنکش را
برایمان مهیا میسازد.

بر تو خم میشوم:
رفتار نسیم و جانوران آب
در پوست توست.
و هوا جامِ جان شاپرکیست
که در میان هزار خورشید و هزار سایهی تو
میزود و شاهد است.

تو خوشههای سپید خردسالیی منی
که دوباره میچینم.
تو انگشتان نخستین منی.
کنار جالیزهای سبز خیار
فقرا میخندند:
میبینی چگونه برهنهام؟
حتا ناف مرا هنوز نبریدهاند:
عشقم چون تولدی تازه
هنوز لزج و خونیست.
برای تو میخندم.

در خانههای نزدیک
چراغها را زودتر افروختهاند.
هوا  میان هزاران چراغ و هزاران سایهی تو
از دوردست تا نزدیک
خاکستر است.

مرا کاشته بودند
کاشته بودندم تا با خورشیدهای عجول
احاطهام کنند.
تو آمدی و چنان نرم مرا چیدی
که رفتار نسیم را
در دست تو حس کردم.
تو شاهد خورشید و هوا شدی
نسیم  در گیسوان سرخ سوزانت.
جانوران آب آرام به خاب شدند
و رفتار خون صافیی تو
در خاب یکایکشان
حس شد.
تو مانند چهرهیی شدی
که من بر او نگریستم
و
مینگرم.
عشق چون تولدی تازه
هنوز لزج و خونیست.
بیا
حیاطهای کوچک را
حشرات و نور میپوشانند
برای تو میخندم.

برای تو میخندم.
اقاقیا
امروز برایمان
شربت خنک عصرانه میآرد.







چهار











پیرامون بوتههای جارو 45
به مسعود کیمیایی
بوتههای جارو
خود نیز میدانند
که به انتظار مرگشان نشستهایم
و برایشان بشارت نیست
که گندمکاران
ندانسته
آسمان را دعوت کردهاند.

دو تن
که بامداد دیروز
به باغ همسایه آمده بودند
جاروها را
در درون سبزشان
نشناختند.
دو تن مرد
با دو لبخند اداری
و چانههای غمگین.

و بوتههای سبز جارو
ندانستند که آنان
کالبدشان را
وقف تالارهای تشریح کردهاند.














فصلِ سومین 42


اینبار
در زردآبِ برکهی برگها
تصویرِ رگهامان را دیدهایم

		*
	شاید خونمان
	دوباره به کودکی میپیوندد؟
	و برکهها در خاهشِ هماهنگی با رگهامان
					طغیان میکند؟
		*
سرودِ ازگیلچینان

پنجرههای بازار را میبندیم
ازگیلها را در آب میاندازیم:
	چندتا ماهیی مرده
	آرام
	بر آب میآید.

   *
شاید...
شاید اگر
از میان علفهای مبهوت،
به نگرانیی ماهیها بپیوندیم،
مهتاب
پرندگانش را
در چشمانمان
بلرزاند
و شاخهها
به دنبالمان
نفس بکشند...





فصلِ چهارمین 42

شب بسته بود
و میخاندم:
	«به مُشتت گرماست،
		     بازم کن»

و میخاندم:
	«مُشتم بستهست
	مُشتم بستهست...»









قصّه 42


	کلیدی
	در جوی خون افتاد
اینک دو درخت
	از عُمقِ سایه
		به آیین آینه میگروند

و کتاب آینه
	از میانِ دو درخت
		در سایه میچکد
و جوی خون خشکید
و کلید بخار شد.

*

من در بیراههها میرفتم
از میانِ گروهانِ پرنده
که بالهاشان را
بر درختانِ عَرعَر کوبیده بودند
در بازوانم
	موجی سرخ میرویید
و لرزش کلیدی را
در اشکهایم حس میکردم...













نفس از جای سرد 42

با درفشهای اسکناس
که بر هیجانِ رگهایش نیمافراشته میدارید،
میدانم و به درد میدانم
ای اجتماع پیتهای خالیی بنزین!
گُر به هیچ شعله نمیگیرید
و تنها چشم به راهِ تیپایش نشستهاید
تا بغلتید و ونگ ونگ کنید.

در اجتماع پیتهای خالیی بنزین
در مه موّاج بامها
که اندیشه را چون ازگیلی میرساند
و در غنیمت این لحظه
از چشم این خیل کنهوار پنهانش میدارد
تا "او" کودکانه بتواند
با شکلیک چهار هستهی ازگیل در گیجگاه خود
			به وجدانِ شماطهدار خود رهایی بخشد

این یگانه تیپازن
که در بازیی کودکانه
تابهای توفان را برمیگزیند
و دستانش را فریاد میکند
در دادگاهی که تنها دادیارش اوست
با اندوه و وحشت
باید پذیرا گردد
که مردهیی بیش بشمار نمیآید.











گُواک 43

انگشتانم    جاریست:
آویزگاهِ پیچکهایم گشتهام:

      *
کرانهی خالی.
و آفتابی که نگریست،
گُواکی بود
که سپیدهدم از کرانه پر کشید

     *
و اینک
گُواکی
آرام آرام
بر کرانه فرود میآید...



شُتاک 43

....
ـــ هیسسس!!
...................

         *
درختِ یاس
در شیشهها
به هوش میآمد...
        *
	ـ برویم
	مندیلها در دست
	شاید بتوانیم
	از سپیدیی چشمانشان یاس بچینیم

	*
و یاسها
پُر از چشمانِ بسته بود!
زاری بر تولد تصویر 43

		1
زمان
به کبودی میگرایید
دیگر با انگشتانت بشارتی نبود!
انگشتانت که نردبامی بود
تا کبوتران پراکنده
به بام برآیند.

		2
زمان
به کبودی میگرایید
و در رگهایش
زمانی دیگر میزیست
که قلبش را بر شیشهها میکوفت
و نوزاد ساعت را
تکه  تکه میکرد.

		3
ناگهان
در رگهای پدر
«من»ی به سختی نفس نفس زد
«من»ی که سالها
خاب مادر میدید.
و مادر
در رگهای یک درخت
به دنبال پرندهیی میگشت
و جای خالیی پرنده را
بر شاخ
از یاد برده بود.

		4
و اینک
آن پرنده در آینههاست.
آینهها را بشکنیم!
پرنده خاهد مرد
یا زاده خاهد شد؟
		تولدِ تصویر
		شکستِ آینههاست
		مرگِ آینهها
		شکست تصویرهاست

		5
		قصّه

		پرندهیی
		در آینه میزیست
		آینه،
		   شکست:
		پرندهاش را زاد.
		پرنده،
		آینه را آب کرد،
		آب را نوشید:
		آینه شد!


		6
و من
پرندهی این آینه شد.
















همیشه، همیشه، همیشه 43

همیشه از آواز خیش پس ماندم
این راز من است
راز گُمشدنم.
به دریاچه که بودم،
آوازم
به اَداکی نشست.

برگهای نخل، در باد خنک لرزید.
دختری به اَداک
آواز مرا شنیده بود.

دخترم!
چرا نمیخابی؟
قصّه میگویم: یک قصّهی خوب
از مردی که زیر دریاچهست.
دخترم!
چرا نمیخانی
آوازی، آوازی خوب؟
اکنون نشانیی مردیِ گُمشده را به تو میدهم،
یک نشانیی گُمشده،
گُمشدهتر
از فرفرهی کوچک تو،
دخترم!




















پنج











اینک 44

شعر نخست
کودکی درنده شد
آخرین خبر این است.

بر من اگر دندان نشان میدهم ببخشایید.
من که پیشتر با گردن زندهام
به جنگ تیغهاتان میآمدم
اینبار با خورشیدهای استواییی دیوانهیی میآیم
که ساطورها را مذاب کردهست.

پس از هزار کس
که گفته بودند،
و پس از هزار کس که (به دنبال ایشان)
نگفته بودند،
من پشت سر نهادم دورانی را
که نخستین کس باشم در طلوع سومین هزاره
که خاک را به عذاب میدرد
تا به دهقان نشستهیی که
سالها بر مرگ باران ماتم دارد
رویاندن بیاموزد.
من اینک
با تیشهی عتیقهی فرهاد
نخستین کلنگ میلاد خود و برادرانم را
بر فرق شما میکوبم.

شعر دوم
من اسفنجیم.

در گذار باد بودم
و بادم به دریاهای درنده برد.
باد
همان باد که پیشترم انباشته بود
همان باد که پیشترم بادبادک کودکان کور ساخته بود
و دلم را به این خاهش انباشته
که مهربانی را
نگین کرانهها سازم.
و اینک میدانم، نیک میدانم از سوی دیگر خود،
مهربانی،
به دهان گشادهی تمساحان میرسد
که پرندگان گرسنه میبلعند،
به خون فرهاد میرسد
که وارونهی بیستون سنگی را در خون دارد.
و اینک
جمجمهیی شکافته
آخرین تندیس فرهاد...

نیکان من که هنوز مهربان ماندهیید!
بر وجود اسفنجیی من ببخشایید.
من این بار از دریاهای بیمهار بازمیگردم
از آن دریاها که
		ای جلاد!
			هرگز نیارستی
ناو بر آبش نهی و جولان دهی.
پای بر من مفشار!
من این بار خشم هزاران دریا را در خود دارم
دریاهایی که مرا با هزارن پیکر بی سر
به کرانه آورد.
پای بر من مفشار
تو را غرق خاهم کرد.

شعر سوم
کودکی درنده شد
نخستین خبر این است.













آزادی و تو 45

	1
به تصویر درختی
	        که در حوض
		زیر یخ زندانیست
چه بگویم؟
من تنها سقف مطمئنم را
		      پنداشته بود خورشید است
که چتر سرگیجهام را
همچنان که فرونشستن فوارهها
		از ارتفاع پیشانیم میکاهد ـــ
				در حریق باز میکند؛
اما بر خورشید هم
	      برف نشست.
چه بگویم به آوای دورشدن کشتیها
که کالاشان جز آب نیست
ـــ آبی که میهاست باران باشد ـــ
و بادبانهاشان را
		خدای تمام خداحافظیها
			با کبوتران از شانهی خود رم دادهست؟

		2
خیشها
	ـــ ببین! ـــ
		شیار آزادی میکنند.
در آن غروب که سربازان دل
همه سوراخ گشتهاند.

آزادی: من این عید سروهای ناز را
همه روز تازهتر مییابم
در چشمانی که انباشته از جملههای بینقطه
و از آسمانی بی "او" آبیتر است.
آزادیی ماهیان نیمه شب آتش گرفتهاند
تا همچنان که هفته
		در قلب تو
به پایان میرسد،
دریا را چون شمعدانی هزارشاخه برداری
آزادی
که از حروف جدا جدا آفریده شده است.

دو فرهاد، پس از مه،
یکی انتحار کرد و یکی گریست.
دو بامدادِ فلج
	که حرکت صندلیی چرخدار
			صدای خروسان بود،
و ماهیان حوض
	      از فرط اندوه
		به روی آب میآمدند.
دو فرهاد
	هر یک با دلی
	      چون عطر آب، حجیم
لیک تنها با یک تیشه.

	3
زیر چراغ
ـــ ببین! ـــ
آخرین خالِ دل اینچنین سنگ شد
که چشمان بیبی و سرباز
فرارِ شن را از روی نان توجیه میکند.
روز چندان طولانی بود
که همسایهام چراغ را دوباره افروخت
تا شاپرکان را بدان فریب دهد.
همچنان که این پاییز فضایی
	ـــ این سقوطی را که از یک یک ستارگان گرفتهاند ـــ
زیر پرچمِ پوستش
	که تمامیی رنگهایش را بهار سپید کرده بود،
					حس میکرد.

	4
همهی آسمان رو
با فقری زیبا چون یک کف دست
مرا تاجگزاری کردهست؛
چرا که بر دردی شاهی کردم
که از آن
	جز پارهیی خرد
		نمیشناختم.
دردی آمیخته با پروازی بیبال
که میخاست به التهاب ناملفوظ چهارصد ملکهی روستایی که مرصع به خون بودند،
مهتاب را به ماه بیاموزد.
تردید یک ستاره
		در شبی که با برف مست میکند.
دردی که شما
از من ذهنیتی خاستید که از فضای گرسنگیتان ملموستر بود.
تا خودی که مرگ، سکههای نقره را به صدا درمیآورد،
یک درد فلسدار که دو رود را بر شرق،
			      دو مو را بر بدن راست کرده بود.
دو رود شور بر شانههای لخت تو
که سرت میان ستارگان گیج میرود.
ستارگان به سوی قلبت جاریست
تا قلب را از بسیاریی فلس بکشد.

	5	
کبوتران در آخرین بندر گرسنگیت
			ـــ ای مرد! ـــ
			آبستن شدند؛
چرا که بیشک وصیتنامهی تو پر از دانه بود.
چاههای شرقی در چشمان تو
			ـــ ای مرد! ـــ
				به آب رسید؛
چرا که برف، قو را که از افق گردن میکشید
تا مرگش را با آواز در بندرها پیاده کند
با دو دست بارور
که بیگناهی را مدام به هم تعارف میکردند
					فتح کردی.
و زیباترین خمیازه را کبریت کشید به گاه افروختن
تا سیمای تو حادثهیی باشد در میان تاریکی.
آن گاه که برگریزان، این کف زدن شدید برمیخاست
برای خضری به شکل پیریی من
که حتا مرگ خود را نیز باخته بود.

در جهت هفت برادران که به یک زخم میمیرند،
					تو میتازی
همتاختِ اسبانی
	که فرمان رهاییشان
		چون فرمان اسارتشان
			           نوشته نیآمده.
		6
آه چرا میباید
	     من تو را شگفت بدانم
در این جریان
	که از شگفت بودن همه چیزی
			عادی مینماید؟
وگرنه تو عادیترین موسمی
		که میباید به چار موسم افزود.
و چشمان تو
راحتترین روزی که میتوان برای زیستن تصمیم گرفت.
		
		7
اینک خزانهای پی در پی
		از هم برگهای جوان میخواهند!
میتوانستیم توانستن را به برگها بیآموزیم
تا افتادن نیز توانستن باشد.
	8
من کنار کرهیی
		که سراسرِ آن دریاست
				به خاب رفتهام
در خطوط سرگردان دست تو
این گلّههایی که از چرا باز میگردد.
ماهیان خاکستری،
ماهیان زاغ دیوانه،
ناشتا در سپیدهی سردسیر عزیمت کردهند.
اگر باز هم بگویند فردا از تمام خاکسترها نان خاهند پخت،
من میپذیرم که مزرعهها سوختهست.
در سرِ من
	ـــ آن جا که جواهر تب را
			بر اندیشهی شن سنجاق میکند ـــ
ماه با فشار رگبار
به آخر برج میغلتد.



مدیحه و مرثیه 45
به خاطر موسمی که نمیتوانم به شعر بیفزایم
به مسعود کیمیایی
				1
در مرگ موسیمی که هیچ گاه نخاهم توانست به شعر بیفزایم،
به گلوی آوازخان
		تو چندان آسمان میبری
که من از تو میخاهم شانهی خود را باران کنی.

اگر مهتاب
	       سوت سوتک گزمه را به گردن غوکها میآویزد،
اگر عابر حق دارد در وجود اشک بر گونهی هر آن که چتر باز نکرده شک کند،
من بر خان مفرغیی شام، با هفت برادران فلک و مسعود کیمیا،
باران را تا غروب کبوترانی که
			کشیدگیی تنهاشان عاشقانهست
				میگذاریم
تا خورشیدهای رسیده را در چشمان تو درو کنیم.


			2
در موسمی که هیچ گاه نخاهم توانست به شعر بیفزایم،
				من
چندان آواز خاندهام
		که قلبک را با تمام دیوارها سپیده کردهاند.
چشمان آوازخان
		که یکی ماه و یکی سواری زخمیست،
						هر دو با هم
					به اخر این فصب میرسند
تا خاب رگبار را
		ـــ که در آن، وحشت
		با صدای طبل، تخمیر میشد
				به بیداریی جنگل دهند
و هجاهای مکرر قهقههام را
		ـــ که خود عبور سریعشان
		از کنار ردیفی درخت بود ـــ
هرکدام
	اسطورهیی کنند
			که جاودانه
				مرگ فصل را انکار کند.

				3
من اینک شب را به شعر میافزایم
			که بدون چراغها
			      جملهیی بینقطهست.
و با گشایش نخسین فال
		با سه شاه دگر هجوم میآرم
		همچنان که خاج خیش را بر پشت
			حمل میکنم.
ای نوازندهی تارِ صوتیی قوها!
چمدانی که از دریا
		به دریا
			میبندی
در وقت مرگ
از خورشید ورم خاهد کرد.

		4
من اینک آب را به شعر میافزایم
				که یتیمخانهها
سواد شقایق سرراهی را
		       با آن آغاز کنند؛
گرچه قزلآلای خون را
			کلاغی بر سر شیروانی میگذارد.

که با ماه فکر میکند
		و سرخگلها را
			نقصی اصیل میداند؟
که هفت نعش نظامی را تشریح میکند؟
مرض ما را
	تا چقدر گران خریدهاند
				که بی تازیانه
				ستم را به خانه میآوریم؟
که در اوج کبوترانی که
		کشیدگیی تنهاشان عاشقانهست، بدرود میگوید
و سه زبان گنجشک را
		در زمینهی بی گنجشکیی خود
					رها میکند؟
که با ظرافتِ خسته
		در شام عزیمت رنگین کمانداران عتیق
					آواز میخاند
تا ماهِ دو ساله را در چشمان همسرت خاب کند؟
ای شوهر!
	ظهر خجستهی مُچهای من!
چندان تنگ خفتهاید که نیمی از خاب را تو میبینی و نیمی را او
و جملهی عبرانیان
		از میان شما میگذرند
			بی آن که خیس شوند.

آه! چه گرسنهیی
		اگر بنویسم: تو
شعر را به شعر افزودهام.

			5
در 7 و 25 دقیقه
		که بلندتر از سقف
			تبلور چهل عقیدهی کم بودم
		که تو از اعماق
			مُشتی همهمه را در آن میافشاندی،
چیزی به محشر کبرا نمانده بود.
من برق نومیدیم را از نوک نیزههای سپاه میگرفتم
			که صف بسته در کنار سرهای محقر خاتم
						و عشق کبود ما
			منظومههای کهن میشدند.
اگر کوس بود و سری
			که نگین خون میشد
خواب مرصع تو را میدیدم
			که 12 هفتهی کبود را به ارابهی خود میبندی
و خود موسمی میگردی
			که هیچ گاه نمیتوانم به شعر بیافزایم.
در 7 و 25 دقیقه
		چیزی به هیچکس
			به محشر کبرا
				نمانده بود؛
اما شب بود و تو
		شمارهی حق حق میکردی
که شاید
	هر برگ که میافتد
			حقی باشد،
و آبیی مایل به درد چشمانت را
				من میشناختم.

در 7 و
	25 دقیقهی دریایی،
دشنهیی متروک را فروبردم
و "او" جیغ کشید
		خم شد
		    تاج یاسش از سر افتاد.

		6
به کجا رسیده بودیم که زمان را بر مثال اسطورهیی مینگریستیم؟
از کف شعر
   که جزر کامل چشمان توست،
   گلهای ابدیی اقاقیا، بهار را اعتراف میکنند.
   آن جا که عطش
   	   شاخصتر از شاخکهای عظمتیست حشرهوار
   که سرگردانیم را در تیزترین واحد زمان
   				میزان میکند
   و عقربه را به روی انفجار زردگلهای ساعتی میکشد،
   آن جا که تفنگ یاغیان
   		در پیچ و خم جنگل
   				میتواند برق زند،
   			پیشانیی تو
   		          مقدارِ روشناست.
   
   			7
   ای نگفتههای مخطط
   		که در نقشهی خونم
   			شبهجزیره میشوید!
   به این مهتاب
   	که به اندازهی پردهی خُناق
   			کوچک شدهست
   مسعود سعد حصار گلویم
   			بیگانه نیست.
   
   میدانیم طیارهیی میان جنگل سقوط کردهست
   و پرندگان زنده
   		از دریچههای خُرد شدهاش
   				به درون میروند.
   
   چه شب خاموشی
   		که زیباترینِ آوازها
   			همه با سُمِ نمدپیچ از آن میگذرند!
   
   			8
   عطارهای حاشیهی سرما
   		که عامیانه
   			بر ازلیتِ پیشانیم در تذکرههای پوست خورشید و آهو
   		تکیه میدادند،
   رسواییی مرگبار طلا و شهادت را در چشمانداز داشتند.
   تو در پنجرهها چه میدیدی
   			که برایت دلدارییی نداشتم؟
   چراغ، تگرگ میشد و شقیقههایت
   			نیمشب را اعلام میکرد!
   سربازان ورق که خاج و دل خود را در درشکههای عازم باران نهاده بودند،
   ماه سرخ را بر ماه سیاه میگرداندند
   تا دقایق دریاییی چهرهی قابیل را
   				در چشمان تو
   					آرد کنند.
   یاختههای زرهپوشِ جنون
   		حصارها را هلهلهکنان
   				به سمت ماه میکشید؛
   ساز در دست تو، چند چندان میشد.
   
   				9
   خوب من!
   	های،
   	     خوب من!
   باور کن چراغهای خیابان همه روشن بود
   اگرچه با ارتعاش شرّابهی الکل، آبی و مست میسوختم.
   
   سرعت
   	جنونی دیرتر از بزرگواریی دستانت را
   					در ماه میپخت
   تا همچنان که ترکهی اندام ساقی، در نور سرگیجهی ما میشکست،
   مهتاب، یکباره خنجرها را زبانهی خورشید کند.
   
   من میتوانستم ببینم
   		یک شعر تازه را
   			پیش پاهایم
   				کُشتهام
   و دود از شببوهایش میپیچد
   			و جدا میشود.
   
   تمام شهر
   	پیش روی من بود
   		متروکتر از آوازی که به شب میسپردم
   و خبر انتشار هیچ دستی
   		کِشوهای فریاد را
   			بیرون نکشیده بود.
   			10
   چراغ را آنقدر پایین میکشم
   		که مه، کف کند،
   		حشرهی آبی
   		از ساقهی ظریف لُغت
   				آرام فروخزد،
   و تو بتوانی با دو میل نقره، بال ـــــــــــــــ دوزخ را ببافی.
   غروب،
   	سال خورشیدی را
   		از روی آفتابگردانها
   				برمیدارد؛
   از دهانهی شیپور ملاحان
   		که خنجر را فدای خورشید میکنند
   تا بر خون خیش
   	خونریزی را
   		خالکوبی کنند،
   اندوه پریهای ساحل سالامین، آتشفشان میشود؛
   و این خدای اقلیمیاست
   		که در پلکهای بنفش قابیل
   				توت میتکاند...
   		*
   	تو، در قالبِ زمان
   			مسخ گشتهیی
   	آنچنان که
   		مرا
   		بمیرانی!
هاروت 45
   
   		1
   آغاز میکنم تا چندانم تو احاطه کنی
   که منجم گلولههای پراکنده در تنت باشم.
   سرخیی چپقی در انزوای مطلق، که تعادل اصل خطرناکیست
   					       میان وی و خورشید،
    گاو را
         به غضب
   	از جا میکند
   تا تمام زمین به مطلع قصیدهی ما حلق آویز شود.
   بخار حمامها
   	که اصطلاحات ریشهدار گوشت نومیدی را در آرسنیک میشست، برمیخاست
   من تفنگ را به مطلع قصیده
   			تکیه میدادم،
   و زنی خورشید را میان دو کوهان یک شتر میدید.
   
   			2
   آنجا که پوست مرطوب تو
   			جهان را از هیأت و جغرافیا میشست،
   من کلبههای شهوانیی خونم را
   		به همراه عشقی که چنگ را ابری میکرد
   					از قلبم پیاده میکردم.
   کدام ستم
   	قلب مرا زیر یک کبوتر کرچ
   			شکسته بود تا نفس بکشد؟
   فضا، دیوانهتر از آن بود که کلمهیی باشد در نزد "او"
   انگشتانی را میان موهایم میآفرید که من بیسپاسگزاری گریه کنم
   انگشتانی که ریتم شعرهای مرا آهسته میکرد.
   
   				3
   بخار حمامها
   	که حرکت وضعیی قلب را در خاب و بیداریی عشق میشست،
   در معبر آواز ترکمن
   		باران میشد و میبارید
         				        میبارید...
   چندان که چوب مصرعها
   		انحنا برمیداشت:
   			رنگین کمان میگشت.
   				*
   بر کف خیس قصیده
   که جنون خستهتر از زیبایی را در گلهای سرشار از داودی منظم میکند،
    عشق را با زخمیترین فعلی که از وزن شعر کاسته
   			در زیر رنگین کمانها
   				کامل کن:
   که شاید این سر انسانی
   		سر بریدهی یک دلدل باشد!
   
   				4
   کبوتران که زیر این ابرو ـــ رعشهی رهاشده تا مرگ ـــ مراعات میشدند،
   در آخرین دانگ آواز، تخم گذاشتهاند.
   پنج خاتون تباه ـــ پنج عشر ضعف که چتر پختگی را در نان میبندند ـــ
   در شیر خود به سوی "او" نقب میزنند.
   پس که    قلب تو را میچرخاند تا خطوط دست مرا بریسد؟
   صلح با تپش هزاران سرگذشت هاروت از برق میزها تنوره میکشد اما، انعکاس را برجای مینهد.
   صلح که دیگر فضای دستیست با کسوف یک تخم کبوتر، میداند
   احتضار، در بین جناغ طلاییی بوسه، بال خاهد خورد،
   جا که چشمان تلخ عزیزت
   		جاذبه را از زمین
   				میگیرد.
   نوازندگان، پنجرههای پر از باران را به کنار مینهند و آواز را تنها میگذارند.
   پس که  قلب تو را میچرخاند تا خطوط دست مرا بریسد؟
   
   				5
   ای نور،
   	ای جغرافیای سری که متلاشی میشود!
   با تو عشق در قلب من
   		شعوری کروی دارد.
   
   				6
   گردن من در برج باروت میتپید.
   چگونه میتوانستم تو را فاش کنم که حتا برهنگیت را از تن در آورده بودی؟
   با جوهر زنبق، تهنیتها چنان همدیگر را تنک میکردند
   		که اسبی سفید
   		کاملن سفید
   			از ته مویرگهایش شیهه میکشید.
   عصارهی زنبق، عشق را چه اندازه سریع میکرد که رطوبت قوس قزخ در پشت لالهی گوش میماند؟
   خروسان، با آواز،
   	بندر خیسی را
   		از کنار بازوی زنی که در او
   				خرمنی زنبق
   				   از خاب در شیر
   				        منعکس میشد،
   					آفتاب میکردند.
   و من آنقدر مأیوس بودم که سپیده، تصعید نگفتههای من بود.
   
   				*
   در یک صبح بی خروش
   		به روی پنجهی پا
   			بلند میشدم و فصل میگذشت،
   با زحمت
   	سبی از شانهی کوهستانیت
   			برای دیدن نومیدیم
   			سرک میکشیدم و دو عشر مهتاب در رگهای من بالا میرفت
   گردن من در برج باروت میتپید،
   اما براقترین فلسم به روی نومیدی میافتاد.
   
   				7
   اینک شیر و خون از بیستون روانهست.
    ابن مقفع، با عطر نان گرم، از تنور  کلمات بیرون میآید.
   پس که
   یک شب، پس از باران، چتر را میبندد و تنها میشود؟
   
   				*
   ــــ ـــــ
   سلام بر تبرهایی که 
   	حروف آزادی را
   		جدا جدا کردهند.
   پشت بوریای حجامت نفس از پرطبلترین لحظهی پس از رگباری در میان صبح و گلِ شیپوری ـــ که ناقوس عشق بود،
   خاکستریی مشرف به دردی که سایههای طلایی را بر پلههای تیمارستان، چون شیههیی میلرزاند،
   از بال هاروت به سقفی تبعید شد که خستگی را طعمهی ما میکرد.
   ما بر مهتاب ـــ ذوزنقهیی که از تجرید بومیی ذهن نقاش 
بر بوم میگریخت ـــ
سیم میبستیم و چندان مینواختیم که ابن مقفع با عطرِ نان گرم، از تنور برون آید.
اما برق اسلحه با چشمانت در کشو، تحلیل رفته بود.
و شیرهای پول خرد در هیپودرُم...

*
ای آزادی
	که در چشمان تو ـــ این پنج حرف کف کرده ـــ
				مطلع قصیده، افقی شدهست!

				8
			مطالعه بر الماس
			(قطعهی الحاقی)

الماس که سمهای معطر توحش بود
				با
			دوران آهی با پنج سایه
مرا از پشت پیشانیم ــ که پارسا و شورانگیز، دروهای سکوتِ تو را در دردناکترین مهلت انسانی آغاز میکرد،
اوج داد
چندان...
		چندان که زمین ستارهیی گشت:
گلولهیی در گیجگاه شاهانهی تو.
دستی بارانی که اجبار خطوطش را داشت،
				روی الماس را گرفت:
من با سرعتی که تیرهی پشتم را
			از جرقه و ملکوت
				      میانباشت،
چون ایکاری پرت میشدم.

*
الماس، غربتی در سایهی برهنگیی میعاد،
چکاچاک نورهای کوثر، در نم سردابهای قاجاری.
الماس، جشن هزارهی تنهایی.
در تموز، رقص چند هجاییی خنکای سایهی پروانه بر بادبزن،
تو و سایهات: (تا من ذوالفقار را بردارم)
در بهمن، حس ششم سرما، که در منشور بی حادثهی عاطفهات شیهه میکشد؛
این الماس، پرهای ماوراء بنفش، که بی آه میان همسایگانت تقسیم میشد.

					9
من فضا را در نوک سنجاقهای نقره، که تا حد مرگ عفیف و زیبایند، تربیت کردهام
و آن گاه که چشمان مسموم تو را در یک پیاله شیر میخاباندم،
نومیدیم ـــ این صیقل شهواتی که حادثه را از آب پیاده میکند ـــ در کدام کوه کمانه میکرد؟
آه، من از سادهترین تکهی آسمان در چشمان تو دفاع کرده بودم؛
وقتی مخمل با کرکهایی که به سمت شرق خاب داشت تمام مدیترانه بود.

					*
در مخمل، با کرکهایی
		که خابشان به جانب شرق
					خاصیت آواز است
(و موسیقیی فریاد مدیترانه
وقتی دندان من ـــ که در بازیی دو قطب
				فرزین مردهییست ــ
در گوشت ماژُرک و مینورک مینشیند؛)
ای عروض معلق!
		خورشید!
دریا را
	بیت
	    بیت
		از این وحدت ترسناک
				رهایی بخش؛
که من بتوانم ایمانم را
		در کنار چراغی که
			ابدیتی از دود دارد،
				       آرام و اصیل
						تجربه کنم.

				10
افسوس نیست اینجا که من بخار شمایل قلب را آرامتر از رستاخیز، نفس میکشم.
طیف یتیم گناه، که عرق بنفش معاشقهی دو شیر را از پیشانیی پرتابیی من نشت میدهد، باید بداند، بداند که
من پاهایم را به شرق دراز کردهام تا آبلههایم طلوع کند.
و اینک فجر! خنثی از آمیزش سبزینهی غش
						با عطر
			که کوریی شکیل شیهه را در آویزهای جار
						مرتب میکند.
دقایق، سقفهای کوچکی از گچ دارند که زنجره ساکت میشود.
پلک مستور از نجوم نقرهییی مناجاتی وحشی، که در برودت آبیی بین دو دقیقه زندانی بود، به هوش آمدهست
تا ضربههای ساعت جشنوارهی تازیانه را هشت بار برای "او" بزاید،
و این اتهام عاشقانه، "او" را خاهد کشت، خاهد کشت.

					11
تو مرا تلختر کن که شایستهی فروتنیی کشندهی این آخرین شراب شهید زمین باشم.
استخان بی ماه خرابات، چند پیشانی را
				عروسان خلوت انعکاس میسازد.
و باد، این بیت بلوطی ـــ جانپناه چشمان تو ـــ را میشکند.
من یال مردانهی قلبم را میکنم، تا وقار عزیمت را با چمدانی سپید که پر از خاکستر سمندرهاست ـــ در این سپیدهی اعصاب دریاییم، ستون کنم.
و عالیترین زلزلهی زمرد، شفاعت بدر گرسنهی زهر را، در آخرین بغض تو میترکاند.


						12
اینک اقیانوس!   آسمان همیشهی هاروت...





















شش











قاصد 45


چه رگبار جلایم دادهست:
شاید اینک پشتم
سپریست سیمگون.
همیشه نور دلدار توست	مرکب من.
رجز بخان و بگری.  سر بر پشت من بکوب. آه ای حشره. همراه بیابانی.
با تو به شهر میرسم.
از شکاف سرت 	جرعهیی خنک مینوشم.
و با نیش درخشان تو جار میزنم
مرگ را و مرگ را.










شبح قاصد... 45


شبح قاصد بر دستهای سفید.  قرق	به ناز شکستهست و هیاهوست.  خبر از که میرسد؟ از که؟ نه. نپرس. های و هو را خفه کن که بیشترین نیکیست این. و فقط لالهی پژمریده را از میان گیسویش بردار و لالهیی ناشکفته و نیرومند جای آن بگذار و او ـــ قاصد ـــ را ببوس و روانه کن. همین خلعت کافیست که او بتازد و سیمایش در آفتاب صحاری بیشتر بسوزد. او را ببوس و روانه کن. چه او دیوانهست. اما دیار ما	دیگر	آفتاب دیار دگر را خاهد شناخت   با همان لالهی خاک خیش   همان لاله که اکنون میان گیسوی قاصد در آن دیار میشکفد. این مرحمتیست شاعر من. و این که قاصد سوخته و دیوانهست و به گیسویش بیاعتناست.













پنج مجلس از ایکار 44


عدالت

هر کلمه
فدای شمشیریست
که در او رخشان است.
باران میبارد.
در هر کلمه نقابیست سفید،
جانیست تا به باران
تسلیم شود.
هر کلمه فرشتهییست
که از عریانی میلرزد.

شمشیر را به دست گرفتهام
نقاب را
درمیآرم از کلمه
به رخسار میزنم،
جان به باران
تسلیم میکنم،
و هنوز عطر عمر برنخاسته
با دو بال فرشته
پر میگیرم.


باران   بند آمدهست،
خورشید زبان
چه نزدیک است.


	خابهای مه

جرعهیی مه گرفته
از من آسمان میخاست
که سقف کالسکه پُر از شبنم شد.
در کالسکه، تو را خاب در ربود.
از تاکستان، از میان مه،
خاب را، با شراب، پیش آوردند.
در مه،
بسلامتی!

و ایکار
افتاد.
کلمه با حرکت خود ـــ کلمه، به پرواز ـــ
فضا را از عطر گوشت آکندهست.
پس به جز حرکت یک کلمه، شعر چیست؟

زنان در اتاق
از ایکار سخن میگویند،
لیک، شعر ایکار
ساخته
نمیشود.
فقط یک کلمه:
خورشید!

وز آن زیارت سوزان
روزی اگر باز آیید،
دریا را، کاسه کاسه، در مشعل میریزم
تا بدانید شعلهاش
آبیترین و سردترین شعلهست.


	بالعکس

	1
آن که رفت	بازنمیگردد،
میافتد.
نرگس به ابر  خیرهست، به ابر.
باران میبارد، لیک نمیبارد.
زیر شنلی مرطوب
پس کی وحی میرسد که هیزمی بردارم؟

	2
آه، ای یار! ای یار!
دوبار تکرار، بس است
که سومین، هوای بهاریست.
آن دم که از آسمان سبز
ایکار سقوط میکند،
جام نرگس پُر باران است
و در آن ـــ ببین! ـــ ایکاری کوچکتر
عروج میکند.

از ایکار و ضامن آهو

چنین که رگبار، در قوس قزح
رنگ در رنگ میآمیزد،
کاش که شعر، میتوانست دو افسانه را به هم آمیزد:
تا که ما، در طلوع سم، به هم نظاره کنیم
تا گیاهان، در طلوع سم، آب را به جای آرند
(آب که ایثار بزرگ ماست، و به آنان
راز زندگی، و به ما راز مرگ را گفتهست.)
و خورشید در دانهی انگور بگنجد؛
(انگور که شام آخر قدسیست.)
اما اکنون که سیل خورشید، بال را بردهست
از آهوان هیچ ساخته نیست.
او، میافتد
و آهوان سخی هیچ نمیبخشند
جز نظاره، نظاره، نظاره.
و اکنون  که آفتاب، آرام  آرام،
به غرب میرود،
دو تش، بر تپه، سرخ شدهند،
و در سازش تو، افق شناخته میشود
افق رضا: ضامن آب پنهان هیزم تر
که به آتش گذاشتهاند.












هفت













تراخم 45
به مسعود کیمیایی
(در جزوهی شعر 9، به خودم و مسعود)
			1
ــــ «چه بود تراخم جز دلوهای آبی در چشم ونوس؟»


			2
ـــ «چیست جز [دو پستان ونوس]، دو سورتمه که سیصد گرگ بر برف میکشند؟

			3
مرمر روحی، به زیر نورافکن، چه زمان را خلوت کردهست. زمان خاهد مرد تا فرصت جاودانه باشد؟ تا غروب، که ساعت من عمر یک کلاغ را نشان دهد، انتظار، سنت باشد؟  و تا خورشید، آتش کوهنوردان باشد؟
فرصتی برای روفتن.   و فرصتی برای مرگ؛
که زیر بمباران باید دستهای قطبیی خود را پیش رخسار ونوس جفت کنیم، تا قنوت کند این مجسمهی بیدست.
و قضای نماز تمام بشریت را بخانیم.
شب شرقی، به علتی، جمیلتر از نفت و کاهنان میسوزد
چه که چشم بودا، اخگریست که منجنیق پرتاب میکند
						بر دژی چینی.
فرصتی برای روفتن ـــ ای خاکستر! ـــ و فرصتی برای مرگ. بگذار دشت باشد و دشت، بگذار که نزدیک ماه، یک تنفس چوپانی، همیشه درد کند، و من در شاهرگم عاشق باشم.
من که در به در از تمام ملودیهای قلبم خون میریخت.
من که زیر کلاهم، نجوم خود را دیوانهوار زخمه زدم. کلاهم از کشف ـــ کشف خطرناک ـــ پُر بود و از سگان فقید فضایی که میآزردند
وفا، معطر و غربتزده، میچرخید.
و تاج چنان سنگین بود که از دو منخر تو، مرکب تلخ شمشاد روان میشد.
تألیف کن ـــ ای عزیز من! ـــ پلک را، عشق را، تراخم را،
که آتش کوهنوردان در ته روحت برق میزند.»
						ـــ «آری،

					4
دلوی که از ته زخم بالا میآمد تمدن ما بود.
در حدقه، چای سبز مینوشیدیم و عقاب، در غم بیفرزندی، شنلهامان را پرورش میداد.
دیگر برف میبارید. قرآن و بلوط در بشقابهای زمین دود میکرد.
فقر آهسته از قلب ما دو میتراوید، تا سکوت را ساکتتر کند، آماده کند که در آن گیتار شهیدانه عطر شود.
و در تمام دورانها، تمام دورانها، خدای من! ظرافت خستهی ما طلوع کرد.
برف ایستاد و ماند.  از کف دستم گردن غزال ـــ سختتر از قسم ـــ تا مرگ زبانه کشید.
تنها یک برگ ـــ برگی خشک ـــ بر کهنهترین باد رسید. تنها یک برگ» برگ ساتر عورت آدم.
آنگاه اسم عظیم، مانند یک لگد، زیر سق خونین تو طنین افکند.
							ای انیس!

					5
سپیده... آن جا که در نگین انگشتر من نژاد یک گرگ بیهوش میشود،
فراق لهجهیی صحراییست.
باران زیر هوس آبی، زیر هی هیی چوپانان میجوشد و این چوپان، که بر بدنش برهنگی رسوب کرده است، دنبال خاب، دنبال مهرهی افعی، دنبال چوبدستیی خود میگردد...
اینک خنکای قناب است و عمر. از آن پیش   که اندوه با شبدری چهار پر در وسعت وحشی به پرواز درآید، آخرین نفست روح کندوهای محال را میآمرزد.
پلک بر هم بگذار ـــ آری ـــ که دنیا با تمام گیاهان خود به پیشواز دلتنگی رود.
به آنسوی که دریاچهی شیر راه برگشتن ما را به کودکی بستهست،
به آنسوی که فجر سفید و صخره سفید است،
در سکوت، یا در دوازده غرش توپ، بعد از انتحار تمام سیرنها.

						6
ــــ «من پلک بستهام، و دست قطعشده ـــ دست ونوس ـــ سکوت عصر طلا را میدوشد. در سکوت شیر گرم خاهد بود. شیر گرم.  گرم! اما تب منطقی عامیانه ندارد، و دانش خود را به رقص میخاند.  پس به هیچکس نگو انزوا توحید گشته است. هیچکس گوش نچسباند بر زغال، تا صدای بالهای تبعید و عطسه که از نکهت گلهای سرخ عارض میگشت، تا قدم متین آتش را بشنود.  من پلک بستهام. من در شاخک مغلوب یک حشره حس میشوم. غربت من کافیست تا کلید قصر را به آواز وادارد.  جمال سرد گمشدهام را در آغوش میکشم، و رگهای سختترین جوانیی تو تشنگیم را شیار میزند.  من آمادهام، خدای من، آمادهام!  و باران آمادهست تا بر سطور شرق بکوبد. تراخم است این که کهنگیی شفابخش فیروزه را ـــ عاری از تملک شرق ـــ در حدقه به ارث خاهد گذاشت. از پشت کلوخ نمک، زنگ صد شتر نزدیک میشود. من آمادهام! چون دار بلند باش، شعر من.»

						7
ـــ «رودخانه بیتاب میرود.
سفر در حوصله، در گونههای من است، مرا بین دو روزِ خنک تاب میدهد.
من نشسته بودم. نم رودخانه در دستمال بود.
با تسلیی تو، خطوط بدنهای گورخران از هم فاصله میگرفت.
و اسبی نفس زنان از روی دردم گذشت که سفید بود.
تو بخاه، بخاه!  که گلیمم زیر آسمانها غم بخشایش باشد.
چاه کن سقوط میکند، افق را میان دو لب به اعماق میبرد.
بر مزار کولی کبریت بکش!  که افسانه تو را به بوسه کبود میکند.
من از پاشنههای کفآلود پا اساطیر را شناختهام
سر آسیمه میرسند، بادبانهای چاه را بر جناه میکشند.
بادها.
پنبهزارها.
این مجسمهی بیدست.»

				8
ـــ «مگر او مردهست که ابرها به اتاق آمدهاند، تا سقف را بالاتر برند؟»

				9
ـــ «آری، او با یک نفس، تمام آسمان را در سینهی خود حبس کردهست.»

				10
ــــ «اینک تراخم وجدان دریاست.
تو بر خاکستر میخزی و با زبان خود آخرین شعله را میروبی.
اگر جلاد بیاید، تیغهی تبر اصالت ما را لهله میزند
و راز بهشت نیمی از درد را به "او[AH1]" میسپرد.
باید به دعای خشم، توفان و خاب در ته گهواره موج زند.
مرکب کاتبانِ برهنه از فقر بتراود،
باید به صفیری فضا معلق گردد،
			چه که او آمده است! 	او آمده است!
		سیلیی او فانوسست بر چهر نخستین شبگرد.
در طول گلو، قدرت و معراجی خیس از عرق اسب و نبی بزرگ میشوند.
من تکلوی سرخ را، میان دو خورشید، بر میز میکوبم
و دستی معطر از کشف، خون مرا میریزد، آهسته در فضا دور میشود، و سوت قطار را در آسمانِ مزارع قطع میکند.
اینک از فرط غروب، زمان، شاهانه، میایستد.
من کجا هستم؟   در مقابل دریا؟    آری.
	پرواز کرور کرور پرنده از کف دستانم، این خراج من است.
و چشمی به لطافت فقر، از یاد میرود...»








طاعون 45


				1
من با جود که اسکلت عطر بود خفتم و دیدم
			که ابتلای به آواز، در شعرِ من فضا میشد،
که مدرکی قاطع، زیر مه، زیر فوارههای خشکِ کافور، به جا مانده بود، که پردههای عمیق موسیقیی لهله امرا میگشت، که در آن فیروزهها بیالتماس زیر باران زبانه میکشید، یال میشد، جود میشد، حجم اخلاق ازل میشد، تا تو! تو! تو! زیر باران مظلوم بمانی.

من با خون موش و مستشرق، تاریخ ابتلای تو را خاهم نوشت.

				2
سرانجام، از معادن هیأت، مدار سوگلیی قتل
					    استخراج شد،
حتا در عصب مناجات ـــ که بحث، نیروی عاشقانهی کف کردن بود ــــ
این تیررس را، بین دو رأس خون، جارو میزدم.
زمین، کف بود و من با کرامتِ ویرانِ کینهام، دیگر شتابی نداشتم؛
اما، چمدان سیاهم پُر از زمرد و حمله بود.

من اصالت دیوانگی، مرکب، قدرت و احشاء نسترن را به ستون پشت تو میپیچیدم، که بخانی،


					3
ای سامعهی بزرگ، که برکتی و بیماری!  این نیاکان خاموش که شجرهنامهی خیش را پس از برف میروفتند، به حنجرهی من خیانت کردهاند.
آیا تهوع وظیفهی سنگین من است که گلویم سالها و سالها بعد آتشفشان خاهد شد؟ من خوب میدانم مبلغ چه وحشتی خاهم بود.
غربت در من اراده میشود، تا با عطشِ فجیعِ طلایی، که به آسمان شکار تنوره میکشد، عزیمت کنم و بگویم: ای عزیمن من!     بمان!   تو   آخرین طعام منی.
در این راه که رحم را بر پوستم میبویم و از دست میدهم، تمام طبلها به صدا درمیآیند.
پس تو کیستی که مرا در منظرهی آغوشم به خاب میبری؟ کیستی که میگذری، و یک میلیون آشیل در پاشنهی تو آواز میخانند؟

				4
طاعون، پشت صفات رام و پنهان است و با افتخار مشقت ارجمندِ تو را عقیم کرده و خاهد کرد، آه خاوران!
همیشه بگذار من این ماه را، که مدرکِ سرگردانیی من است عنوان کنم؛
چرا که تحملت ـــ که در آفتاب از سجدههای خصوصی فوران کرده است ـــ در سواحل پست  از یاد رفته است.
باری، من بهشت را در کاغذی آغشته به خلط پلنگ، تا سحر سوزاندهام
و پیشانیم معاشرت محجر دو نبیست.
و باری، ضمههای به شدت کولی ـــ که در باد و سرگیجه و آرزو، بر فراز گناهان یورتمه میروند، فرهنگی بزرگ را تنها گذاشتهاند.
این، ماجراست. خفتی که تورم را در عضلات شستهی این جانوارن مجتمع، این جانوران صغیر، میچراند.
طیاره از پوستهای ییلاقیی عطش کنده میشود.  هان  ای کویر سوزان! اینک بازمیگردند این جانورانی که دمهاشان فوراههای نفت بود.
با مرضی خوشبخت، زیر آتش مشعلها، موش!
					         موش!
					         موش!

ـــ گرچه افق بیبرادریم، همیشه دور از ارتباطها، آنجا... بر کلنگی که ناقوس را حفر میکند، بر اقیانوس، بر اصالتِ اخلاقی سیاه چتر زدهست.
نه.  ثمری ندارد.   بوسهها، احشایی خلوت را بر چهره به جای مینهند.

					5
میخاهم شبی از شبهای بهمن، که برف غذا را سپید کرده است، به عرشه بازگردم، و مقام یک کولی در قلبم کف کند.
بگذار این فلز تیز، در جیب من، استتیکِ جنگیی خود را بیدار کند.
و بیامرز یخ را که آب میشود، ای توفان!
آب شکفته، عطر کشتیرانی دارد، جنگلهای بریده را که از دوردست میآرد، به ما لقب میدهد.
در آن جنگلها، فرزندم، بوسهات چه متن مفصلی بود،  و چه سالها بود که بر دندانهای تیزت ریاضت میکشید.
تو، فرزندم! زیر یخ دریاها خاهی زیست، تا خود را به شدت صدا بزنی.

					*
خون شنی به قلبم میریزد ـــ به قلب قدیمیم: لحظهی دیریست در زمان.  بدرود! بدرود! بدرود!
شهر از هولِ آرسنیک، در توپخانهها منعکس میگردد.
سل 45


					1
من در کمین زخمی نشستهام که حجم و زبان و نجواست،
با ناف سبز که رحم را زیر مه سبدی میکند، تا سوت قطارها در آن دور شود.

					2
صد دستمال سپید، چه معماریی تازهییست.   کفبینیی پاییزی، بال و پر زنان، با سایهی تابوت و صد مشعل، بر خطی در قنوت مینشیند و میرود.  و دریغا! و غارت در نقره به رحم میآید و غش میکند.

آه، ناخن من، سنگ مزار کدام رهزن است؟

					3
راهزنان، زیر درختان شجرهنامه میگذشتند، خشک بودند، گچ سرخ بودند و تف میانداختند. سل این تفها را با هزاران شاخک ـــ که با عقل خود: این یاسمین کبود: با برودتی آکنده از ملائک کور شجاع، تارک نیزه را تسکین میدادند ـــ آینهکاری میکرد.  سل تفها را آینهکاری میکرد: آه! چه تالارهای کوچک سردی!  اما هر تف بایگانیی تیمارستان میشد. نامهای مفقود، در شجرهنامهی تف میدرخشیدند.
راهزنان با فلاکت نفتخیز نقابهای سادهی خود، از زیر درختان شجرهنامه میگذشتند و چهرههایشان میتوانست سخت فوران کند و بسوزد. هر برگ به نام پادشاهی مرده بر شانههایشان میافتاد، و ماه در داروهای دهاتی خفه میشد.

						4
آسمان مجسمهی سفر بود.
کولی با کاسهی لاکپشت مرده به دریوزگی میرفت.
ما خیمه در آبنوس میزدیم و گونههای  کشتهی خود را پناه میدادیم.
سکوت زلزله را ـــ که نژاد زمین بود ـــ از پوست ما درو میکرد.
سکوت عتیقه بود، طناب ناقوس بود در دست یک مجسمه.
سرگذشت ما، در غروب، از خطوط میخیی
			آفتابگردانها پر میکشید.
و عتیقه مرگ بود و ستون دست قلندری به زیر چانهاش که راهزن برای معشوقهی خود به ایل میآورد.

						5
من هنوز در کمینم.   آری، هنوز.   یک خط نور، لولهی تفنگم را تا عمق روشن ساخته.    شب بود. شب میشود.  شب است. من زمان را در این دالان روشن دیوانه خاهم کرد.
من هنوز در کمینم و شاید محبوس: که نوزادی کور میگرید و جفت عاشقانهی خود را به پای من میبندد. جفت طلایی! جفت سرد! جفت سپید!  راستی آیا فقدان من تنفس معشوق و عشق را از هزاران النگوی آبی گذراند و به روی طبل ریخت؟  این خروش طبل است و من از همه کس دور ماندهام؟
پس کو فضای زندانم: کو مناظری از پوست گورخران؟ کو نقب دراز؟ بگو!  به این راهزن بگو. من میتوانم بگریزم؟ میتوانم بیایم؟ مجاریی آب شهر به کجا میرسد؟

						6
خون در تن من چنبره میزند.  عفو نبودهست و نخاهد بود.  و مجازاتی هست؟
مردمان تندرست میزیستهاند، و کماکان تندرست میزیند، چه که طب هنوز شفا نیافته است.
و شگفت است که سل، با هالهیی از نمک، هوش را به شمایلها راه میدهد، و شمایلها، در سبزینهی مذهبی، بیعطر ولیک شورانگیز، تا خورشید که در مزارع توتون میسوزد پرواز میکنند.
مردمان تندرست میزیستهاند، و کماکان تندرست میزیند، چه که طب هنوز شفا نیافته است.
چهار چرخ زنگزده کبوترِ سپید از برف را به گلگشت میبرند
وه، چه ساعتیست که میپرسم دروغتر از مرگ همرهانم چیست؟
روزها میآید و روزها میرود.
سالها میآید و سالها میرود.

ای آواز من!  عرق کن!  این اخلاق توست که میتراود، و شتاب مجسمهی سنگیی من میگردد.

						7
رقاصان از پا درآمدهاند.
غروب بود.  چندان غروب بود که میشنیدم شیپوری کوچک در گوشت یک فرشته گم گشته است.
و سرگیجه بود که خیز خطرناک جواهر، قایق، دو قایق، و هزار قایق را بر آن چرخان میداشت.
رقاصان از پا درآمدهاند.  کف بر دهان رقاصان رودخانه میشود.
دیگر به رودخانه میزنم  که رودخانه ادامهی رقص است.
و باری، چهل هزار سپر نقره زیر پلک تو ـــ رهزن! ـــ چندان لهله میزند که تحمل از خورشید بگیرد.
شب بیپایان    قلب ما را عاشقانه مجازات خاهد کرد.




شقاقلوس 45


					1
شرم در نور است و این، پایان هر سخنیست،
						همسرم!
مرد تو را به نور سپردهام که تنی سخت شسته داشت،
و بیا، میان بیابان، پی انگشتر مفقود بگرد
که حال، باد در آن سوت میزند.
انگشتر ازدواج، میان بیابانی دراز، دراز؛ و دگر هیچ نه، هیچ نه
مگر مثلث کهنهی کوچکی، مثلثی از زاغان
افتاده
بر کف یک سنگر!
و به این سپیده که عقرب ـــ خاهر بینیاز من ـــ بخت را کفآلود حس کردهست،
هوا در نی میپیچد و در گردنههای کوه.

						2
خانهها خاهد ریخت.
این گورخران که، با کفی از نور بر دهان، شتابناک گریزانند،
در ساقهای لاغر ما رقص را چه خوب پیشبینی کردهند!
نخ بادبادکی که از فراز ویرانهها به پرواز خود ادامه میدهد،
در مشت کودکی زیبا خاهد بود، کودکی مرده.
اکنون، پیش از باران، خاکی خشکیده شناخته میشود که در او
گیاهان همگی نامگذاری شدهاند.
و سکوت، این مکث میان هردو چکه که از سقف غار میچکد،
احترامیست به تو، توِ کودکم، که از مرگت
لحظهیی میگذرد،
احترامیست به رقص.
در مکث، در میان دو چکهی آخرین، یکباره شاخک همهی حشرات
از ترس، برق میزند.

آب مینوشم و جرعهیی به سقف میپاشم.

					3
دورتر، سخت دورتر، یک فلس من به زیر صلیب افتادهست.
آیا روز است؟
از گرمای زیاد، نقابهامان را برمیداریم.  میرویم
به دور، به آنجا.
زیر صلیب، تخممرغی نصف میکنیم و به هم میزنیم: بسلامتی!
و مرگ، دره را، نفسزنان، نقرهیی میسازد.
دورتر، صفحهی موسقی، زیر صد ناخن مهگرفتهی زیبا میچرخد،
و صدا، همان صداست:
آیا روز است؟

					4
من چاهی را تعلیم کردهام که به آبی نمیرسد،
ولی چه تاریکیی زیبایی!  از آن سو، تاریکیی زیر خاک، چاهی زدهست که به چهرهی من میرسد؛
من آبم، آب.  و سیهچردگان معذب، پیش از نماز، مرا میجویند.
نگاهی به آسمان، مجهزم میسازد که سکوت کنم
و از میان حنجرههای گسیخته، سلاحی به رنگ آب بجویم،
آن لحظه که آب، به رنگ خود پرخاش میکند، من آنم،   آن لحظهام.
و رنگ آب، هرچه بیشتر در آب غرق شود،
زندهتر میشود: آبیتر!

				5
ناشناس، از میان انبوهی میگذرم؛ هر گیاه، اما، از کشیده شدن بر من نام میگیرد.
چشم بستهام، و نام گیاهان تاریک است.
دیگر هیچ کجا، هیچ کجا
مرا به نامی، به کلمهیی، صدا نکن؛ که حال، تمام زبان در نام یک گیاه آسودهست.
سختتر از گیاه، لمسم کن؛ دستان تو را نثار تو میکنم
تنگتر از گیاه، در آغوشم کش؛ بدنت را به تو ارزانی میدارم.
و زمانی که آسیابها در نور به گشت آید،
تو دستهایت را خاهی بست، مشت خاهی، گره خاهی کرد
و این گره را، مانند هدیهیی
حفظ خاهی کرد.

					6
اکنون چه آشکار سیمای تو را زجر میدهد
گل آفتاب گردان ـــ تا امیدی باشد!
پس   که   لطف میکند؟  کی پوست سیمای تورا، به بوسه، میدرد
تا نور فرو ریزد و 
		      آهسته شکر شود؟
من!  من که بوسهام، ترسناکتر از یک امضاست.
هوای روشن را تایید میکنم، و قیام را، از روی صندلی
به خاطر بدرود.
موجی سفید، با نقابها و بنفشهها، با دل آشوبیی مطبوع فجرها، نزدیک میشود، نزدیک.
هوا، میان جناغی، شعور میگیرد؛ ولی صدای شکستن استخان رضایتبخش است.
بدرود!  در این لحظهی کهکشانیم، باز، باز هم، بدرود!
و در این تمامیی راستی
که مشتی خاک تعارف من  کردهیی به جای قسم،
دو پای نوک تیزم فرو میرود که نیروی شنیدن را
از زمین کسب کنم.
دو پای نوک تیزم.

					7
به زمین شسته خیره شوید
که فقط یک عروس، در اتاق مجاور، سرفه میکند.
خصال را ـــ آهوانه ـــ و طاقت را
کنار آب بر سفره نهادهاند و آب 	اشارتی عظماست
به خرامیدنی در چشمانداز.
آنجا، به دوردست، آهسته تنوره میکشی اما از آن فراز
نظر قربانیی تو به روی شهرها میافتد.
اینجا ـــ در همین نزدیکی ـــ آرام آرام، مینوازم، زخمه میزنم؛ پنجهی من، از سکوت، عادلتر.
و رقص، دعاییست مستجاب
در لحظهیی  که زمین میلرزد.















چهرهی بختک 46

				1
آرمیده، سالها به انتظار،
وقتی سایهام مرا پوشاند،
هیچ نخاستم.
در روز شمار، بی گمان
گلی را میبوییدم
که زمانی میان چهرهیی مقام داشت.

				2
درد میآمد، درد
و به درها میخورد
به در تمامیی کاروانسراها میخورد
بلندترین شاخ نبات.







روزی بزرگ میگذرد 46

				1
در روزی بزرگ راهسپاریم؛ اما از فروغ
سوزنی به ما نشسته، تنها
یک سوزن.
روزی بزرگ ـــ آرام آرام ـــ در اصالت ما دست میبرد
تا شانه ـــ رفته رفته ـــ به پس رود؛
که تنها از دور، از دور تواناییم
در شناختن شانهی خود، که همین پرندگان هوا
بر آن فرود میآیند،
و در شناختن دستهای خد، دستهای بریدهی خود،
که همین پرندگان هوا هستند.
در روزی بزرگ به تو میرسم؛ به شانهی تو
دست میزنم، که به پس بنگری و ببینی
که نمیخندم.






				2
در روز بزرگ، تنها
آن که بیشمار سوزن خوردهست میخندد:
تنها خورشید.
روزی بزرگ، در اصالت ما، دست میبرد
تا، سوزن سوزن، به ماش باز دهد.
ما ـــ در یک گفتگوی معمولیی روزانه ـــ بر سر خود
ناگهان خبردار میشویم
از تاجی از هوا.
پی میبریم حرکات بیخودانهی دستهامان  ــــ هنگام گفتگو ـــ
نامههایی از هوا را توشیح کرده است،
نخوانده، توشیح کرده است.
شاید در یکی از نامهها، به عشق معترف شده باشیم
یا به قتل،
و شاید از این روست که بیدلیل، دوست داشته
یا تبعید میشویم.
ما که زادگاه، وطن، قلمرومان، چارپایهیی کوتاه است،
در دم تبعید ـــ کشیدن چارپایه ـــ
در دم خفقان
بدانیم پادشاه هواییم، پادشاه هواییم.


					3
در آخرین حنجره، من بادبانهای بیشمار میبینم.
و به هنگام روز، همین امروز،
صدای افتادن میوههای رسیده را
بر زمین سرد، میشنوم.
اما هنوز لغتی به شعر نیافزودهام، که آفتاب، کاغذ را
از سایهی دستم، میپوشاند.
سوزن، میدرخشد و
کج شدهست.
در آفتاب ملایم، از زیر درختان ملایمتر، از پیی تابوتی بیسرپوش
روانهایم و روان بودیم
و سایهی گلی  ناف مرده را
پوشاندهست.

					4
میبینی؟
در زمین ما، روزی بزرگ میگذرد
و همیشه
غلافی به کمربند استوا آویخته.
چیزی را من سالهاست در بسترم نهان ساختهام
که نه شمشیرست، نه
شعاعی از زهره، نه یک زوزهی دراز
زوزهی ترسناک یک ملخ؛
لیک خوب میدانم آن غلاف چه خالیست،
مطمئنم:
آنچه من دارم، آنچه در بسترم نهان ساختهام، آنچه که شمشیر نیست، مطمئنم میسازد
آنچه که هیچ نیست
آنچه  که باید چیزی باشد.

				5
روزی بزرگ میگذرد
بر پل
بیصدا.
هنوز مردمکهای تو میخارد، ای ناظم!
بخاه!  بخاه بر آن
گربهیی چنگ بیندازد در تاریکی.
گربهیی با سبیل چیده، گربهی گیج،
گربهیی با همهی ستارهها
در کیف بنفش یک ملکه.
نابینا شو، ناظم!  و کورمال
کورمال، به اتاق من نظم بده، و به اعضای تنم:
دست به جای پا، چشم به جای قلب، دندان به جای مژه.
تا بدنها را
نوازش نکنم، طی کنم، بپیمایم
درازتر از جادهیی که مسافر را میکشد،
تا مهر نورزم، نگه کنم
تا نگه نکنم، بجوم.

				6
نور، نور حامیی سرد،
چروکها را ـــ آن دم که چترهای گل، پس از باران،
بسته میشود ـــ باز میکند
تا لغتی که شعر کم دارد، بیرون آید، به سوی ما بشتابد
حتا اگر
رسوایی باشد.

				7
در روزی بزرگ، روزی بزرگ،
از او که آستانه را یافته است،
از او که آستانهی خود را مییابد، انتظار ستردن میرود.
بر آستانه ـــ لیک ـــ غباری نیست،
که آستانه ـــ خود ـــ غباریست، غبار،
و ستردن، به فوت کوتاهی.
پس به فوت کوتاهی، آستانه، کی به آفتاب میرود
تا آمدگان، از سوی آفتاب، به دیدار او درون آیند؟ ــــ
تا آمدگان، تنها از سوی آفتاب، بتوانند
به دیدار او درون آیند؟
من آستانهی خود را هنوز نیافتهام
و گهگاه، در این روزهای بزرگ آفتابی،
کنار درختان میجویمش، به زیر تخت و آسمان، میان کشو،
حتا در لکههای صورتم، و در موهایم
که هنوز سیاه و درخشان است.
























هشت












ترانک 44


ایستاده
روی در فراز...


سنگینی
به زمین داده و
سبکی به ابر
که میرود.











لوح پنجم 44


در کدام فروغ
	     میخاهی
		بینای ایرنینی باشی ـــ
تو حتا
ای مهر؟

هرچند فرودتر،
	     آیی،
سایهی سدرهاست ـــ
		سنگینتر.

پس یاریی تو
به دو پهلوان ـــ
		خود فریباییست؛
و خومْبَبَه
	     اگر هلاک تواند شد ـــ
هم ازین روست که بی او هم
	           	  نمیتوان رسید
			    به خداوند سدرزار...


ایرنینی
تنها دژِ ایرنینیست:
سایهی سدرها
که سنگین و همیشهاند.
















به بازگشت 44


چه میبود توان مردگان
جز ملایمتی که بود؟
		خالیی چشمانداز اما، که هیچ
		جز تلقین به تمنّاش نمیبخشید،
		باید از رعایتی ظریف میانباشت.

*

لالهی بیخاب، که پارسال
در بازگشت چیده بودی، درجا به خاب شد:
شعلهیی که مزار من
بدان روشن بود.







آنوبیس 44


1
هیچ نمیبینم ـــ پا
ولی نمیلغزد
(راه را
از بینشانی و تاریکی
ساده مییابم)
چه ـــ حضوری حیوانیست
که پیش میبرد.

2
چگونه از شغال پیش افتاد ـــ :
راهنمایی با اوست ـــ
و از من این گونه
دریغ میشود حتا
دو آتش کوچک
که چشمهای اوست.


3

(ولی شاعر ـــ خود
راه را طول میدهد.)
حال از تاریکی
دو قطره خون میآید ـــ و غفلتن
به باغهای انگور میرسیم.
















آری کودک من... 44


آری کودک من ـــ سرورم!
چشم در آسمان دوختهیی همیشهتر.
اکنون در گوش تو زمزمه میکنم:
میتوانی دید
آسمان شش بار نشسته ـــ
به گود.
دیگر باید بگذارم بروند ـــ
کودکان
با شش آسمانِ مُقطر ـــ تپانده در چالههای گوش.
غروب میشود. غروب میشود.
غنوده در مرکزِ آنچه دیر شدهست،
با دستانی که شکنجه را به انجام رسانیدهست،
به روی شکمم طبل میزنم؛
و شبنمی، دانه دانه، میافتد
از آسمانِ هفتمین.
از رازی که خاک داشت 49


سیاه شد ـــ
بچّهی مرداد!    بچّهی مردنی!
تاج تو با مرجانها
که از من نبود و نه از دریا،
تاج تو با
شعلههای شهری عربی ـــ

از رازی که خاک داشت.











اهل واسطم... 44

اهل واسطم پدرم عبدلا.
چند ساله مرا
به حبس درانداختهاند
روشناییی دنیا ندیدهام
و کسی یاد من نکرده.   آه
شاید قفسم
تحفهی سفرهای من قفسم
عجب عجایبیست  که دیدم
و رهآورد مصائبی عظیم.
اما ای سلیم
هیچ آخری آخر نیست:
ازین بند هم تو را برهانیم
که تو را مصائبی عظیمتر روی آرد
و «سفری ناگذشتنی.»






به احترام حکایت 45


قسمی به موی باد و سایهی قولی
به هرزابههای بهاره بدانیم (آه!
بگذار بدانند شاعران.)
خانهی آباد تو را و خانهی ویران تو را؛
و لال شویم
از کی که خال تو را زیر بیدمشک
چکیده یافتهایم.

		خرمن زده ماه.
			        لیلا!
باید به ترک طلول تو گفتو
به برخورد (آری،
به احترام حکایت)
هیچ نپرسید، هیچ، از یأسی
که به خانه بازمیشتابد ـــ چه
سایهاش پشت شیشه جا ماندهست.



گنج بادآورد 47 - 46


   نام تو پروانهی گذر، نام تو نام شب: گنج بادآورد.
	غبارناکِ نام تو، از درز دریچه، گذاری مجاز
داشت عشقه، تا به گردن شاپوران غنوده فروپیچد که،
میان خاب، خشخش کنان، چه تنی تا به دورها
خزاندهاند؛ و به کُندههای گمشده پیچیدهاند؛
از پس بلع، و در تلاش گوارش به کندهها زور
میاورند و در رخاوت این کار میشوند؛ که پیچکی
گذرا، خود کلید مدد کاریست، تا گنج خفگیی
آنان به نای اینان باز شود.
	آنگاه، در رخاوت یکتاییی زور و خفگی،
به گوارش، طعمه نرم نرم به شیرابهی گشتِ
اختران پریدهرنگ میگراید که جرقهزنان از
خاب میپرند ـــ به خاکستری که بر باد میرود
به چونیی یک گنج، گنج بادآورد.
	مادّه، در اینان، به شکل، دگرگونه میشود ـــ
همان گونه که نام شب.



گنج سوخته 47

از کوزهی تو
تراویده، آنچه نباید
که حتا حتا حتا
دیوانگان تو را پند میدهند ـــ
دیوانه!
دیوانه که خاکستر را
به نیم خود گرفتهیی! ـــ
و کودکان کوچه، بر این دامان
خدو میاندازند؛
آری آری، از میان گِل برخیزی
و ردِّ ریز موشی را
که به چشم  یکبار طلایی زد،
بگیری و آنجا شوی که ریگزار
گرمای تو را دارد.
با مزیدن ریگ سوخته،
زبان ترک ترک خاهد شد
و راههای نارفته
بر آن گشاده خاهد گشت:
برگی
که ساترت باشد.
به آب 47


با هزار بازوی باریک
که ریگخورده برمیاوردی،
دستاغوش خیش میتوانستی  گشت
(آب بندانه)
و از بستر خود پای فرانهاد
(در جوار)
آنجا که گیاهانی به عطر باد روییدهست.
و تویی که تمامیی عمر
پاداش خاستی،
آن گاه پی میبردی
که پاداش تو، خود، دهشیست.
از این راز
تصویر گیاهان تو را میاگاهاند
(زخمزنان)
اگر باد کهشان بر تو میخماند،
زرهی در تو نمیپوشاند.












نه











اَبٰا عَیْنُالنَّهر 47


پدرِ چشمِ رودخانه
میوهی کَل، تیرهی نارگیل، زمینزدهی هوجَل،
که شیر از تَرکَش بند نمیآید هیچ.
همیشه این غلغله روی خاک از عربیست،
این زمزمه از پسری،
و زیر خاک بیدار میشود
ابا عین النهر.












حشره 47

نشستنیی چارپَره
بر مَجَسْتِ مترسک ـــ
بیاعتنا
به زیر پا ـــ

برِ خود ـــ نورپذیر و نیستِ رنگ
		  لیک گنجیده
			به ـــ

بیشه در بیشه و خورشید در خورشید...










غزالک 47


اندوه! اینک
اوست که میجهد
(آن پایین که مادرش
میترسد
	     بگذارد
		    بجهد)

و سبُک
غلتان
لوله میشود
چون پتویی گُلدار.








زرّافه 47


همگان
روی آن تپّهی خار
نشستهاند کنار
در کنار:
ای آبی
که فرود میآیی
روی هر خانه
رودْ رود!











در فضایل تیهو 47


زیر شکم دو خال سیاه دارد
که یکی طلسم اوست: تی.
خود او طلسم دیگریست
که زیر اقاقیا عصا زد شب ـــ
چه شب دراز تابستانی.
برای گوشتی که شیرین دارد
شکار میشود
بی که بگوید هوهو
خاهرم    تیهو.










انتر 47


دنبال تو اند:
میدوی ـــ چشم
به ماهِ تهِ تپّهها.

آه، روی این تپّه نخاهی مُرد،
اما همه را تیر به تیر
میکشانی آن سوی تپّهها ـــ
تا همان تپّهی دورافتاده.











فهمیده ـــ نفهمیده 47


و گاه،
یکدم که پلک میزنند خدایان، یکآن
که پلک میزند این همه برگ،
میپری در گوشم تند
پچپچی میکنی که فهمیده نفهمیده مرا
پس میپری آنجا، یک درخت میشوی
تندی، تو

هر درخت تویی، باری، هر سبزهی نو.

چه به من گفتهیی و خاهی گفت؟








بیتها /...

*
پلها	عشق طولانیی من
تو را به زخمهای پاکتر پذیرا گشتهست...

*
میتابد و میبارد ـــ
و روح
جز کمان رنگینی نیست.

*
درخت یک شاخهست
شاخه یک ترکه
در سینه
میشکند
با یک نفس.

*
ظهرست
و تو حالا از میانِ گُلی
لبخند فراخ یک شناگری.
*
چوبی که استخان تو را شکست
لاجرم استخان تو میشود.

*
همیشه ما اندکی پس از عزیمت آن اتوبوس
میرسیم
اما او
مسافرانی را بردهست
که از ما به مراتب زیباتر بودهند.




















ده












درخت اسوگ 51


درختِ اسوگ
درختِ بیغمه، اما
تکیه بش مکن،
منشین زیرش،
غم میاورد سایهی بیپیرش.

برگها زغال آتشه،
ریشهها همه عریان،
و وقتی غم میمونها را تیز میکند،
سردیی آتش را فاش،
برگش را چال میکنند
پاش.

اما نمیتوانند
غمینش که کنند،
یکباره که شاخه میکشد دور
در شهابی
بیغم.

نه این جوری بچهی کودن 49


یک حسن،
نوعی حسن که بچهی من بود...

تیرهاش نم کشیده بود،
چوب کمان تا نمیشد، استخانی بود.
نمیشد خابید، کاری با نور
نمیشد کرد:
دنبالهی بیداری بود.

بگیر، نشانه بگیر،
نه این جوری،
		بچهی کودن!

ببین،
	حسن!
مرگ را میگویم.



حوضش 51


وفای رفتار میدهد،
وفای نماندن، رفتن،
به هر که پیش آید،
خانهی من.


بیوفا من
که ماندهام!
چه میخاهم
از جان حوضکم؟

چه میدانم.
میدانستم اگر آخر میدانستم
حوضکم چه شکلیست، کجاست
در خانهی جمع و جورِ به این دلتنگی
که چیزکی هم که دران گم نمیشود؛
گرچه ناپدید میشود با وفای هر آوازی.


بیوفا من!
اما، امان ازین وفابازی!

باد هم میاید تو
از این در
میرود هم از دیوار
اقاقیی پیچ آخر.















به راستی 51


آری به راستی
گرگ و میش در کنار هم میخسبند.
خطای دید شاعر است
اگر گاه گاه
نه این گونهست.
سپیدهها و سپیدهها،
به آن درخت شفا
نزدیک میشوید.
در غروب، دزدانه،
میگشاید دخیلهای شما را
کودکی که زیباترست و ـــ
که نخ بادبادکش کوتاه است.







علف میشمری... 51


علف میشمری میخانی: آوازی که نمیشنوی.   علف
میبویند، به یاد میآرند: آوازی که نمیخانند.

علف را بو کن، نشمار. پاری از علفها را، اما،
باید دوتا شمرد.  برای چراش، فقط،
آوازی میتوان به یاد آورد.   و، گاهی، این هم
بس نیست، باید آوازی گم کرد، هم برای چراش.

چراکه هوای خنده را نداشتی که غلغله انداخت
در علف.  خود را به حساب نیاوردی.

که علفزارها، به همان لرزهی هموارگی، عجب
زیبایند، که همیشه یکی کم حساب شدهند.






آرایش خورشید 51


به آرزوی من آمد آن خط نودمید.

پشت برگها سفید میزد اگر باد میوزید، میشد پیدا
آوازها به نزدیکیی برگهایند و رسیدهاند
از دوریی پشت برگها

و به آرزوی من
از بن گوشم نمیروند
تا دلم، بس که خستهاند ـــ

چون ماه که از ته دل
نمیرود و این همه
که آرایش خورشید بودهاست.






در هوای حومهی تو 50 - 49


در جهشی بلند
ساکت میشد
و سابقهی شیرین داشت
در هوای حومهی تو.

یک کجای این نقارهی کهنه سایهیی دارد
و
خنکا
برمیگردد.










با تو زیر درختان 49


درختهای حومه ـــ و آن تکهی من
که آنمیان خاب رفته بیدارم میکند،
درختهای کهرباییی حومه و آن تکهی روح من.

بر سرم مینشیند   اندرز میدهد
که گوش نبندم به صفیر سرد که نزدیک میشود،
که توی گهوارهی حومه دور میشود.
میکشد میبردم به خاب
که وگرنه دیر میشود وعدهی دیدارم
با تو زیر درختان.

و آفتابگردان
میخمد روی اتاقم، خسته از زمان.






خنده روی آب 49


و آب که با حرکت کشتی امکان میداد،
از حرکت کشتی به شتک
شیشههای کاژه را میپوشاند:
نمیشد از تو
بیرون را دید، تنها میشد
حسی از حرکت داشت، حسی از حرکت
به عقب یا به جلو
چه فرق داشت؟

	مرگ
خیلی از پیری مردند ولی میشد
از جوانی هم مرد.







منظرههای طبیعی 50


افق که در منظره نیست،
نک این درختِ دور و دراز
میگوید افقیست:
چه به خود تپیده، نگاه!
تا کی باز شود
ناگهان در ما.

نشسته از سرما
یک خُرده که تنها
خاطرههای سبک به یاد بیایند،
بگویند زمین
نفَسی کشید و
نگویند برای آن
که بترْکَد
در آخرین بهار.














تکمله











... 59

چه کوتاه
این حصار
برای اسب کشیدهقامتی  که تویی

گاوها
که همه دو شاخ دارند
در چرا
با تعجب به او نگاه میکنند
که یعنی چه
چنین خابِ خوشی
در حصارِ به این تنگی
که راحت هم از آن میتوان پرید و
به خوشبختیی گُلها بود...

و هیچ نمیدانند
معنی یک شاخ داشتن
چه میتواند باشد.



.../ ...


از پیادهرو، از زیرِ همان
چنارها، روانهی خانهاید و برگها
میریزند.	از قضا یکی جَسدیست،
بی که اسبابِ توقّفِ هیچ عابری شود،
لابد ازان  که امرِ طبیعیست.   عَجَب آنجاست
که جسد فرقی با هیچ برگِ خشکیده ندارد
یا آنجاست که هر برگ هم بلااِستثنا جسدیست؟
البته فقط در خانهست که این طعمِ غریبه زیرِ زبان
میآید، در همان چند دقیقه که منتظرِ دم کشیدنِ چایید،
خارج از فصلِ زمان و مکان.     در همان چند دقیقه
برگها را هم لابد بُرده بادِ پاییزی.
[AH1][در جزوهی شعر 9، جای او، خدا آمده است].
